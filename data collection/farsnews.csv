,title,text,label,date
0,,,,
1,"
                                        کشتی‌گیران آزاد و فرنگی ایران در مسابقات جهانی بلگراد مشخص شدند
                                    ","
به گزارش خبرنگار ورزشی خبرگزاری فارس، ملی‌پوشان تیم‌های کشتی آزاد و فرنگی، تمرینات خود را در کمپ‌ تیم‌های ملی کشتی در تهران پیگیری می‌کنند و آماده خضور در رقابت‌های جهانی صربستان می‌شوند. این مسابقات از 25 شهریورماه برگزار خواهد شد و تا 2 مهرماه ادامه خواهد داشت. بر اساس برنامه رقابت‌ها، قرعه کشی مسابقات کشتی آزاد رقابت‌های قهرمانی جهان روز جمعه ۲۴شهریورماه انجام و مسابقات اوزان ۶۱،۷۰،۸۶،۱۲۵ کیلوگرم روزهای ۲۵و ۲۶شهریور، مسابقات اوزان ۷۹،۹۲،۵۷و۷۴ کیلوگرم روزهای ۲۶و ۲۷شهریور و مسابقات اوزان۶۵و۹۷کیلوگرم نیز روزهای دوشنبه و سه شنبه ۲۷و ۲۸شهریورماه برگزار می‌شود. کامران قاسم‌قاسم پور ستاره تیم ملی کشتی آزاد کشورمان در وزن 92 کیلو به دلیل آسیب دیدگی در تمرینات تیم ملی از ترکیب تیم ملی کنار گذاشته شد و امیر علی آذرپیرا جایگزین او برای مسابقات جهانی شد. اسامی تیم ملی کشتی آزاد به شرح زیر است:  ۵7 کیلوگرم: میلادوالی زاده  ۶1 کیلوگرم: رضا اطری  ۶5 کیلوگرم: رحمان عموزاد   70 کیلوگرم: امیر محمد یزدانی ۷4 کیلوگرم: یونس امامی ۷9 کیلوگرم: محمد نخودی ۸6 کیلوگرم: حسن یزدانی 92کیلوگرم: امیرعلی آذرپیرا  ۹۷ کیلوگرم: مجتبی گلیج 125 کیلوگرم: امیرحسین زارع همچنین قرعه کشی مسابقات کشتی فرنگی روز چهارشنبه ۲۹شهریور انجام و مسابقات اوزان ۵۵،۸۲،۷۷،۱۳۰ کیلوگرم روزهای ۳۰و ۳۱شهریور،  مسابقات اوزان ۷۲،۶۰،۹۷ کیلوگرم روزهای ۳۱شهریور و اول مهرماه و مسابقات اوزان ۶۳،۶۷،۸۷ کیلوگرم روزهای جمعه و شنبه اول و دوم مهرماه برگزار می‌شود.  اسامی تیم ملی کشتی فرنگی به شرح زیر است: ۵۵ کیلوگرم: پویا دادمرز  ۶۰ کیلوگرم: مهدی محسن‌نژاد  ۶۳ کیلوگرم: ایمان محمدی   ۶۷ کیلوگرم: محمدرضا گرایی  ۷۲ کیلوگرم: دانیال سهرابی ۷۷ کیلوگرم: محمدعلی گرایی  ۸۲ کیلوگرم: علیرضا مهمدی ۸۷ کیلوگرم: ناصر علیزاده  ۹۷ کیلوگرم: محمدهادی ساروی ۱۳۰ کیلوگرم: امین میرزازاده پایان پیام/


",sports,"۱۲:۱۱
                                        ۱۴۰۲-۶-۴"
2,"
                                        مورایس: 27 بازی دیگر باقی مانده و استقلال هم مدعی قهرمانی است
                                    ","
به گزارش خبرنگار خبرگزاری فارس از اصفهان، ژوزه مورایس بعد از پیروزی یک بر صفر مقابل استقلال در نشست خبری اظهار داشت: ناراحت شدم برای اتفاقی که برای یک عکاس افتاد. امیدوارم سلامتی اش را هرچه سریع تر به دست بیاورد و اتفاق خاصی برایش رخ نداده باشد. دیدید که بازی ساده ای نبود.  بخصوص که استقلال تیم خوبی بود و بازی ساده‌ای نبود. نتیجه بازی نشان داد که تیم ما غیرت دارد و اگر زمین کیفیت بهتری داشت از هر دو تیم بازی بهتری را شاهد بودیم. سختی که استقلال کشید اگر هر تیم دیگری بود سختی بیشتری می‌کشید.  وی افزود: همانطور که دیدید همه بازیکنان این برد را به پیام نیازمند اهدا کردند به خاطر از دست دادن پدر عزیزش. مورایس در مورد اینکه با  توجه به بازی‌های سنگینی که داشتید پیش‌بینی می‌کردید که سه برد متوالی داشته باشید، گفت: اگر از من شناخت داشته باشید آدمی هستم که می‌خواهم همیشه خوشحال باشیم. هدف من این است که در آخر روز خوشحال باشم. به چیز دیگری هم به غیر از این فکر نمی‌کنم، به چیزی جز برد فکر نمی‌کنم. اگر پیروز شدم آن را می‌پذیرم و اگر نبردم هم آن را می‌پذیرم. ولی اینکه بخواهم بگویم فکر می‌کردم در سه بازی اول 9 امتیاز بگیریم یا مسائل دیگر به این چیزها فکر نمی‌کنم. هدف ما این است که داخل زمین بیایم و آماده شویم برای هدف‌مان بجنگیم. قبل از بازی هم اشاره کردم که آرزو می‌کنم بازی را ببرم و الان هم که پیروز شدیم و به هدف‌مان رسیدیم. وی در مورد اینکه برخلاف دو بازی قبلی سپاهان بعد از گل عطشی برای گلزنی نداشت و آیا این دستور شما بود یا فشار تیم استقلال عنوان کرد: نه، فکر می‌کنم در بازی‌های متفاوت ما با تیم‌های متفاوت روبه‌رو می‌شویم. استقلال هم آنطور که دیدید بازی نکرد، مدام به ارسال توپ‌های بلند رو آورد. وقتی هم تیمی حمله می‌کند و توپ‌های بلند می‌زند و به دنبال توپ‌های دوم و سوم باشند در یکسری صحنه‌ها می‌توانست خطا اعلام شود و این نوع بازی هیچ ریسکی هم برای‌شان ندارد چون توپ در زمین ما است و اگر داور خطا بگیرد شاید شانسی داشته باشند تا موقعیت ایجاد کنند. بله ما اینطور مجبور بودیم بیشتر دفاع کنیم. البته این را هم بگویم که می‌توانستیم بیشتر روی زمین بازی کنیم اما کیفیت زمین چمن این اجازه را به ما نداد. استقلال هم تیم خوب و فیزیکی است. استقلال سعی کرد از توپ‌های بلند استفاده کند و توپ‌های دوم و سوم. یامگا و ارسلان مطهری به پشت دفاع‌های ما می‌زدند. در فضا و عمق حرکت می‌کردند که بتوانند از موقعیت استفاده کنند. ما هم باید خودمان را وفق می‌دادیم تا امتیاز بگیریم. سرمربی سپاهان در مورد اینکه اسدی در حد و اندازه خودش در این مسابقه نبود و پنالتی بعدی تیم را او خواهد زد به فارسی گفت: نمی‌دانم! هر کسی می‌تواند پنالتی را از دست بدهد. ولی فکر نمی‌کنم رضا امروز پنالتی را از دست داده باشد. چون برگشت توپ را به گل تبدیل کرد. من مشکلی بابت اعتماد کردن به بازیکنانم ندارم. شاید یک کم احساسی باشد. اما من همچنان به او اعتماد دارم اگر خودش خواست پنالتی بعدی را بزند و اگر خواست به شهریار بدهد یا هر کسی دیگر من مشکلی ندارم. چون من به همه بازیکنانم اعتماد می‌کنم حتی اگر ضربه او گل نمی‌شد، باز هم به او اعتماد می‌کردم. مثل یک بالش می‌ماند که سرمان را روی یک سمتش بگذاریم. مورایس در مورد اینکه استقلال را مدعی جدی قهرمانی می‌دانید، گفت: چطور می‌توانم بگویم، مدعی است چون 27 بازی دیگر باقی مانده است.  وی در پایان گفت: ممنونم بابت هواداران‌مان و خیلی عمیق و از ته دل خیلی ناراحتم بابت اتفاقی برای عکاسی که در جریان بازی رخ داد. از همبستگی هواداران‌مان و کنار هم بودن‌شان خیلی ممنون هستم و خوشحالم همانطور که ما خوشحال به خانه می‌رویم آنها هم خوشحال به خانه بروند. پایان پیام/


",sports,"۲۳:۰۰
                                        ۱۴۰۲-۶-۱"
3,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",sports,"۱۱:۱۸
                                        ۱۴۰۲-۶-۴"
4,"
                                        جدول لیگ برتر| سپاهان به تنهایی صدرنشین شد
                                    ","
به گزارش خبرنگار ورزشی خبرگزاری فارس، هفته سوم رقابت‌های لیگ برتر فوتبال ایران امشب با برگزاری چهار بازی پیگیری شد. در حساس ترین بازی این هفته سپاهان مقابل استقلال به برتری یک بر صفر رسید تا با ثبت سومین پیروزی متوالی، خود را از استقلال جدا کرده و موقت به تنهایی در صدر جدول قرار بگیرد. شاگردان جواد نکونام نیز با متحمل شدن اولین باخت فصل خود، با همان 6 امتیاز رتبه دوم را حفظ کردند. آلومینیوم اراک نیز با برتری 2 بر یک در خانه هوادار به جمع تیم‌های 6 امتیازی لیگ اضافه شد و در جایگاه چهارم قرار گرفت. شاگردان محمود فکری نیز با 4 امتیاز در رده ششم جای گرفتند. فولاد در یکی از بدترین روزهای خود با نتیجه عجیب 4 بر صفر مقابل ملوان مغلوب شد تا با سومین باخت متوالی‌اش بدون امتیاز مانده و قعرجدول را رها نکند. تیم علیرضا منصوریان با تفاضل گل منفی 8 از سه بازی، شرایط بسیار اسفناکی در جدول دارد و به همین دلیل احتمال قطع همکاری او با سرخ پوشان اهوازی قوت گرفته است. انزلی‌چی‌ها نیز پس از 2 باخت اولین برد خود را در فصل جدید کسب کردند تا با مثبت شدن تفاضل گل خود و 3 امتیازی که به دست آورده‌اند، به رده هشتم صعود کنند. در آخرین بازی امروز نیز پیکان در شرایطی که تا دقیقه 6+90 از صنعت نفت پیش بود، در نهایت به تساوی یک بر یک در بازی خارج از خانه رضایت داد تا سومین تساوی متوالی‌اش را ثبت کرده و در جایگاه نهم بایستد. شاگردان عبدالله ویسی نیز با این 4 امتیاز در رتبه هفتم قرار دارند.  پایان پیام/


",sports,"۲۳:۱۱
                                        ۱۴۰۲-۶-۱"
5,"
                                        هفته سوم لیگ برتر| برد شیرین سپاهان مقابل استقلال با پنالتی مرگبار یک تازه وارد
                                    ","
به گزارش خبرنگار ورزشی خبرگزاری فارس، دو تیم سپاهان و استقلال در هفته سوم لیگ برتر و در ورزشگاه نقش جهان به مصاف هم رفتند که این دیدار با نتیجه یک بر صفر به سود زردپوشان اصفهانی به پایان رسید. داور: کوپال ناظمی کمک‌ها: فرهاد مروجی - حسن انتظاری کارت زرد: رضا شکاری، فرشاد احمدزاده/ ایمان سلیمی، جواد نکونام (سرمربی) و سیدحسین حسینی از استقلال کارت قرمز: حمیدرضا رجبی (مربی) از استقلال / فرشاد احمدزاده (2کارته) گل: رضا اسدی (9+45) برای سپاهان ترکیب سپاهان: پیام نیازمند، محمد دانشگر، نیلسون جونیور، میلاد زکی‌پور، رامین رضاییان، محمد قربانی، محمدجواد حسین‌نژاد (80-سیاوش یزدانی)، رضا شکاری (3+90 کاوه رضایی)، فرشاد احمدزاده، رضا اسدی و شهریار مغانلو سرمربی: ژوزه مورایس ترکیب استقلال: سیدحسین حسینی، ایمان سلیمی، صالح حردانی (79-آرمان رمضانی)، محمدحسین مرادمند، ابوالفضل جلالی، روزبه چشمی، زبیر نیک‌ نفس (90-جعفر سلمانی)، مهدی مهدی‌پور، آرش رضاوند، ارسلان مطهری (77-مهرداد محمدی) و کوین یامگا سرمربی: جواد نکونام لحضات حساس دقیقه 11 شوت محمدجواد حسین نژاد از پشت محوطه جریمه استقلال با اختلاف زیاد از بالای دروازه حسینی به بیرون رفت. دقیقه 16 سانتر تند و تیز روی محوطه جریمه استقلال را حسینی با خروج به موقع قبل از رسیدن توپ به مغانلو، جمع کرد. دقیقه 18 شوت مستقیم و خطرناک رضا اسدی از فاصله حدودا 40 متری پس از برخورد به زمین به صورت خطرناک به سمت دروازه استقلال رفت اما حسینی با جاگیری درست توپ را در آغوش گرفت. دقیقه 22 پاس عمقی اسدی در محوطه جریمه استقلال برای احمدزاده را مرادمند به کرنر فرستاد. دقیقه 39 حسین نژاد در محوطه جریمه استقلال پا به توپ شد اما مهدی‌پور توپ را به کرنر زد. در ادامه توپ ارسالی به تیر دوم دروازه آبی‌ها، به رضاییان رسید اما شوت بی دقت او از کنار دروازه حسینی به بیرون رفت. دقیقه 42 کوین یامگابا قلدری در محوطه جریمه سپاهان صاحب توپ شد اما ضربه او را نیازمند با خروج به موقع مهار کرد تا خطرناکترین موقعیت بازی در نیمه اول باعث باز شدن دروازه تیم میزبان نشود. 45+2 پیام نیازمند مانع از باز شدن دروازه سپاهان توسط یامگا شد. دقیقه 3+45 ارسال خطرناک رضاییان روی دروازه استقلال با ضربه دست ایمان سلیمی همراه شد تا کوپال ناظمی در اعلام پنالتی درنگ نکند. در ادامه و در دقیقه 9+45 رضا اسدی پشت ضربه پنالتی ایستاد. پنالتی بازیکن سپاهان را حسینی مهار کرد اما توپ ریباند توسط خود اسدی وارد دروازه استقلال شد. دقیقه 52 ارسلان مطهری با فرار تند و تیز پشت خط دفاعی سپاهان صاحب توپ و وارد محوطه حریف شد اما ضربه او از بالای دروازه نیازمند به بیرون رفت. دقیقه 58 ضربه آکروباتیک مغانلو در محوطه جریمه استقلال پس از برخورد به سلیمی به راحتی در اختیار حسینی قرار گرفت. دقیقه 60 ارسال کرنر روی دروازه سپاهان پیش از رسیدن مرادمند، با مشت نیازمند دوباره تبدیل به کرنر شد. دقیقه 65 ارسلان مطهری پا به توپ وارد محوطه سپاهان شد اما تعلل او در حالیکه یامگا را روی دست چپ داشت و می‌توانست همی تیم خودش را در موقعیت عالی گلزنی قرار بدهد باعث شد این موقعیت از دست برود. دقیقه 68 ارسال خوب و دقیق روی محوطه جریمه سپاهان تنها نیاز به یک ضربه از مطهری داشت اما تعلل او باعث شد تا مدافعین حریف توپ را به کرنر بفرستند. در ادامه ضربه سر مرادمند روی توپ ارسالی، از بالای دروازه نیازمند به بیرون رفت. دقیقه 70 ارسال رامین رضاییان از روی نقطه کرنر با ضربه سر خطرناک اسدی همراه شد اما توپ با برخورد به یکی دیگر از بازیکنان سپاهان راهی به دروازه استقلال پیدا نکرد. دقیقه 87 ضربه مهرداد محمدی در محوطه جریمه سپاهان را نیازمند به راحتی جمع کرد. دقیقه 5+90 شوت محکم چشمی از پشت محوطه  جریمه سپاهان پس از برخورد به بازیکنان حریف راهی به دروازه نیازمند پیدا نکرد. دقیقه 6+90 ضربه سر بازیکن استقلال در محوطه جریمه سپاهان را نیازمند به آغوش کشید. پایان پیام/


",sports,"۲۲:۰۷
                                        ۱۴۰۲-۶-۱"
6,"
                                        حاشیه بازی ملوان و فولاد| جشن مشترک بازیکنان و مربیان با هواداران در انزلی و درددل یک فولادی+ فیلم
                                    ","
به گزارش خبرنگار خبرگزاری فارس از انزلی، مهدی تارتار به همراه دستیارانش، بازیکنان ملوان و تمامی اعضای تیم بعد از برد پرگل در میانه زمین حلقه اتحاد تشکیل دادند و سپس به سمت هواداران رفتند و با آنها جشن مشترک گرفتند.   * این نخستین برد ملوان در لیگ برتر 23 است و هواداران با شعار« ایران - ملوان» بازیکنان شان را تشویق کردند. * ملوان در این مسابقه 2 پنالتی به دست آورد که یکی از آنها را تبدیل به گل کرد. رضا جعفری پنالتی دوم را تبدیل به گل کرد که در زیر فیلم این صحنه را می بینید:   در پایان مسابقه یکی از تماشاگران فولاد از شرایط تیم و مدیریت باشگاه به شدت گلایه کرد و خواستار جدایی منصوریان از تیم فولاد شد.    میکسدزون ورزشگاه تختی انزلی در پایان مسابقه ملوان و فولاد را در زیر مشاهده می‌کنید.   2پایان  پیام/


",sports,"۲۱:۵۲
                                        ۱۴۰۲-۶-۱"
7,"
                                        داور پنالتی استقلال مقابل سپاهان را ندید؟
                                    ","
به گزارش خبرنگار ورزشی خبرگزاری فارس، تیم فوتبال سپاهان امشب در حساس‌ترین بازی هفته سوم لیگ برتر با نتیجه یک بر صفر استقلال را شکست داد. پس از این مسابقه کارشناسان داوری به تحلیل قضاوت کوپال ناظمی داور بازی پرداختند.  سلیمانی: پنالتی برای سپاهان درست بود حیدر سلیمانی در گفت وگو با خبرنگنار ورزشی خبرگزاری فارس در مورد قضاوت این بازی اظهار داشت: کوپال ناظمی یک بازی کاملاً سخت را قضاوت کرد که برخی به آن ال‌کلاسیکوی ایران می‌گویند این مسابقه در شرایط کاملاً سختی هم برگزار شد اما وی قضاوت خوبی داشت. در دقیقه 45 اعلام پنالتی به سود سپاهان درست بود زیرا ایمان سلیمی پس از پرواز خود هندبال کرد و به عمد لمس توپ داشت. در شرایطی که هیچ بازیکنی روی او تأثیر نگذاشت تا بگویم بازیکن دیگری روی او خطایی انجام داده و مدافع استقلال کنترل نداشت. وی افزود: در دقیقه 83 نیمه دوم استقلالی‌ها اعتراض داشتند توپ به دست سیاوش یزدانی برخورد کرده است زاویه تلویزیونی به شکلی است که نمی‌توان در این مورد نظر قطعی داد اما در نگاه اول مشخص است ضربه مهرداد محمدی به بدن مدافع سپاهان برخورد کرد و تصمیم ناظمی برای ادامه بازی درست بود. اعتراض جواد نکونام هم در این صحنه بی‌مورد بود به همین دلیل داور کنار زمین آمد و سرمربی استقلال را با کارت زرد جریمه کرد. کارشناس داوری خاطرنشان کرد: تصمیم ناظمی در صحنه اخراج فرشاد احمدزاده درست بود. در دقیقه 70 این بازیکن به دلیل بی‌پروایی کارت زرد گرفت و اخطار دوم نیز به دلیل اعتراض بود که داور تصمیم درستی گرفت اما احمدزاده در دقیقه 10 بازی نیز می‌توانست اخطار بگیرد زیرا در آن صحنه مهاجم استقلال در حمله بود اما فرشاد با کشیدن پیراهن او مانع حمله حریف شد. البته کاظمی در آن صحنه مدیریت کرد تا بازی‌اش خراب نشود. سایر کارت‌هایی هم که داور به دلیل اعتراض و خطا نشان داد درست بود. اخراج مربی استقلال در اواخر نیمه اول هم درست بود زیرا مربیان نباید از محوطه فنی خود خارج شوند. میرزابیگی: یزدانی پنالتی نکرد علی میرزابیگی دیگر کارشناس داوری هم در این خصوص اظهار داشت: در دقیقه 9 باید فرشاد احمدزاده به دلیل سلب حمله مؤثر استقلال با کشیدن پیراهن زبیر نیک‌نفس کارت زرد می‌گرفت که داور این کار را انجام نداد. ناظمی در دقیقه 20 هم باید خطای زکی‌پور روی صالح حردانی را اعلام می‌کرد که این کار را انجام نداد. در دقیقه 43 اخطار به رضا شکاری به دلیل اعتراض درست بود. در دقیقه 45 نیز به ایمان سلیمی به دلیل گرفتن بازیکن حریف و قطع حمله مؤثر به درستی اخطار داده شد. وی افزود: اعلام پنالتی در دقیقه 45 به سود سپاهان به دلیل تمرکز خیلی خوب داور درست بود. البته این پنالتی یک نقطه داشت اگر ضربه رضا اسدی در ریباند گل نمی‌شد باید ناظمی پنالتی را تکرار می‌کرد زیرا پای حسینی قبل از ضربه جلوتر از خط بود.  کارشناس داوری عنوان کرد: داور باید در دقیقه 50 به دلیل لگد آرش رضاوند به کتف محمد دانشگر به بازیکن استقلال کارت زرد نشان می‌دهد. در دقیقه 83 نیز ادامه بازی درست بود زیرا حتی اگر توپ به دست سیاوش یزدانی برخورد کرده باشد نمی‌توانست خطای هند پنالتی را بگیرد ضمن اینکه دست مدافع سپاهان در حالت طبیعی بود. فرشاد احمدزاده نیز به دلیل اعتراض به درستی کارت زرد دوم را گرفت. کمک داوران و داور چهارم نیز در چند صحنه خیلی خوب عمل کردند.  پایان پیام/


",sports,"۲۲:۳۷
                                        ۱۴۰۲-۶-۱"
8,"
                                        در آخرین تمرین پرسپولیس پیش از بازی با ذوب‌آهن چه گذشت؟
                                    ","
به گزارش خبرنگار ورزشی خبرگزاری فارس، سرخپوشان ایران، آخرین تمرین خود برای بازی هفته سوم لیگ را در ورزشگاه شهید کاظمی برگزار کردند. پیش از شروع تمرین، جلسه فنی به مدت 30 دقیقه برگزار شد. تمرین امروز از ساعت ۱۸ و ۱۵ دقیقه آغاز و به مدت 60 دقیقه با حضور تمام نفرات به جز کاپیتان امید عالیشاه برگزار شد. بازیکنان ابتدا به گرم کردن بدن‌های خود پرداختند و پس از راندو به مرور برنامه‌های تاکتیکی مشغول شدند.‌  امید عالیشاه در تمرین امروز به دویدن دور زمین پرداخت. تیم های فوتبال پرسپولیس و ذوب آهن فردا در چارچوب دیدارهای هفته سوم لیگ برتر در ورزشگاه آزادی به میدان خواهند رفت. پایان پیام/


",sports,"۲۱:۱۸
                                        ۱۴۰۲-۶-۱"
9,"
                                        باشگاه استقلال: نتیجه را باختیم اما با شرافت بازی کردیم
                                    ","
به گزارش خبرگزاری فارس، باشگاه استقلال با صدور بیانیه ای از تلاش بازیکنان و مربیان این تیم در بازی حساس اصفهان قدردانی کرد. در بیانیه باشگاه استقلال آمده است: ""اگرچه برد و باخت به رقابت ورزشی معنی می‌بخشد اما گاهی اوقات نتیجه فقط عدد است و برخی باخت‌ها مایه سرافکندگی نیست. استقلال امشب در اصفهان نتیجه را به سپاهان باخت اما با غیرت، تعصب و شرافت بازی کرد. بابت این بازی غیرتمندانه از اعضای کادر فنی و تمامی بازیکنان و کادر پشتیبانی و اجرایی تیم که در اصفهان از جان مایه گذاشتند، قدردانی می‌کنیم. قطعا طی روزهای آینده با نظر جواد نکونام این تیم غیور، از لحاظ فنی تقویت خواهد شد تا بهتر و بیشتر پاسخگوی حمایت و محبت هواداران باشد اگرچه هواداران نیز به این تیم نجیب و متعصب با نمایش جانانه‌اش در اصفهان امیدوارتر شدند.""


",sports,"۲۲:۳۴
                                        ۱۴۰۲-۶-۱"
10,"
                                        والیبال قهرمانی آسیا| ایران و ژاپن راهی نیمه‌نهایی شدند
                                    ","
به گزارش خبرنگار ورزشی خبرگزاری فارس، مرحله نخست حذفی مسابقات والیبال قهرمانی مردان آسیا ۲۰۲۳ امروز (چهارشنبه یکم شهریور) با هفت دیدار پیگیری و با رونمایی از دو تیم مرحله نیمه‌نهایی به پایان رسید. در چهارمین روز مسابقات والیبال قهرمانی مردان آسیا در دو سالن غدیر و شهیدان آهن‌دوست، تیم‌های ایران، چین، کره‌جنوبی، ژاپن، قطر، چین‌تایپه و قزاقستان حریفان خود را شکست دادند. نتایج کامل چهارمین روز مسابقات قهرمانی مردان آسیا 2023 به شرح زیر است: کره‌جنوبی ۳ – اندونزی ۲ ( ۲۵ بر ۱۶، ۱۹ بر ۲۵، ۲۲ بر ۲۵، ۲۵ بر ۱۹ و ۱۶ بر ۱۴) ژاپن ۳ – بحرین صفر ( ۲۵ بر ۱۴، ۲۵ بر ۱۴ و ۲۵ بر ۱۷) قزاقستان ۳ – ازبکستان یک ( ۱۸ بر ۲۵، ۲۵ بر ۲۳، ۲۵ بر ۱۷ و ۲۵ بر ۱۹) قطر ۳ – تایلند صفر ( ۲۵ بر ۲۳، ۲۵ بر ۱۹ و ۲۵ بر ۲۲) چین ۳ – هند ۲ (۳۱ بر ۲۹، ۱۹ بر ۲۵، ۲۵ بر ۱۸، ۲۲ بر ۲۵ و ۱۵ بر ۱۳) ایران ۳ – پاکستان صفر ( ۲۵ بر ۱۸، ۲۵ بر ۱۵ و ۲۵ بر ۱۳) چین‌تایپه ۳ – عراق صفر ( ۲۵ بر ۱۹، ۲۵ بر ۱۸ و ۲۵ بر ۱۷) به این ترتیب دو تیم ایران و ژاپن به‌طور مستقیم به مرحله نیمه‌نهایی صعود کردند، چین، کره‌جنوبی، قطر و چین‌تایپه به مرحله دوم حذفی راه‌یافتند تا برای دو سهمیه باقی مانده به مصاف یکدیگر بروند. برنامه دیدارهای روز پنجم مسابقات (پنج‌شنبه دوم شهریور) به شرح زیر است: سالن غدیر هند – اندونزی، ساعت 10:15 دقیقه برای رتبه‌های هفتم تا دوازدهم عراق – تایلند، ساعت 13:15 دقیقه برای رتبه‌های هفتم تا دوازدهم چین‌تایپه – قطر، ساعت 16:15 دقیقه برای رتبه‌های اول تا ششم چین – کره‌جنوبی، ساعت 19:15 دقیقه برای رتبه‌های اول تا ششم سالن شهیدان آهن‌دوست ازبکستان – مغولستان، ساعت 10:15 دقیقه برای جایگاه هفدهم (مغولستان انصراف داده و ازبکستان هفدهم شد) هنگ‌کنگ – قزاقستان، ساعت 13:15 دقیقه برای رتبه سیزدهم تا شانزدهم بنگلادش – افغانستان، ساعت 16:15 دقیقه برای مقام سیزدهم تا شانزدهم پایان پیام/


",sports,"۲۱:۵۸
                                        ۱۴۰۲-۶-۱"
11,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",sports,"۱۱:۳۳
                                        ۱۴۰۲-۶-۴"
12,"
                                        کنایه فکری به برتری آلومینیوم مقابل هوادار
                                    ","
به گزارش خبرگزاری فارس، تیم فوتبال هوادار امشب در یک بازی جنجالی با نتیجه 2 بر یک مغلوب آلومینیوم شد. پس از پایان این مسابقه محمود فکری که به شدت به عملکرد داور معترض بود دست به اقدامی عجیب زد.  او با حضور در نشست خبری اظهار داشت: به تیم آلومینیوم تبریک می‌گویم. به هر حال جشن قهرمانی هم در زمین گرفتند. فقط به خاطر اصحاب رسانه به نشست آمدم و اصلا بار فنی نداشت. از همه خبرنگاران عذرخواهی می‌کنم و فقط می‌خواستم به احترام آنها بنشینم و بروم. پایان پیام/


",sports,"۲۱:۴۵
                                        ۱۴۰۲-۶-۱"
13,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",sports,"۱۰:۱۵
                                        ۱۴۰۲-۶-۴"
14,"
                                        حاشیه بازی ملوان - فولاد| میهمان ناخوانده در انزلی و  اعتراض منصوریان +فیلم
                                    ","
به گزارش خبرنگار خبرگزاری فارس از انزلی، دیدار تیم های ملوان و فولاد خوزستان در انزلی در جریان است. تماشاگران زیادی در ورزشگاه تختی انزلی حضور دارند و تیم ملوان را تشویق می کنند. در این دیدار بانوان تماشاگر هم در ورزشگاه هستند.   * ملوان تا دقیقه 26 دو گل به فولاد زده بود و در این دقیقه یک پنالتی را از دست داد. این مرتبه پیمان رنجبری پنالتی ملوان را از دست داد. ضربه بازیکن ملوان را کنت دروازه بان فولاد مهار کرد. شاگردان تارتار هفته گذشته نیز مقابل استقلال یک پنالتی را در دقیقه 6 از دست داده بودند. * ساسان انصاری کاپیتان فولاد خوزستان در دقیقه 33 از زمین اخراج شد. داور به دلیل تمارض به انصاری  کارت زرد دوم و سپس کارت قرمز نشان داد. * منصوریان سرمربی تیم فولاد به شدت به تصمیم داور معترض شد. * هر دو تیم در نیمه اول دو تعویض انجام دادند. مهران احمدی بازیکن ملوان مصدوم شده بود و تعویض شد و منصوریان بعد از اینکه گل دوم را خورد و یک پنالتی به حریف داد، مجتبی نجاریان را جانشین محمد خادمی منفرد کرد. منصوریان بعد از تعویض این بازیکن را در آغوش گرفت! * در جریان نیمه اول یک سگ وارد زمین مسابقه شد که منصوریان سرمربی تیم تلاش کرد سگ را مهار کند. این سگ میهمان ناخوانده بود.   نیمه اول مسابقه دو بر صفر به سود ملوان به پایان رسید. پایان پیام/


",sports,"۲۰:۲۰
                                        ۱۴۰۲-۶-۱"
15,"
                                        کولاک رقیب پرسپولیس با درخشش گربه سیاه استقلال!+فیلم
                                    ","
به گزارش خبرگزاری فارس، الدحیل قطر یکی از رقبای پرسپولیس در مرحله گروهی لیگ قهرمانان آسیا 2023 به شمار می آید. این تیم قدرتمند قطری شب گذشته در هفته دوم لیگ ستارگان معیذر را با نتیجه قاطع 4 بر یک شکست داد. مایکل اولونگا ستاره کنیایی الدحیل قطر به نوعی گربه سیاه استقلال به شمار می آید چون دو فصل پیش در لیگ قهرمانان آسیا به همراه الدحیل به تنهایی در دو بازی رفت و برگشت 5 گل به آبی پوشان پایتخت زد در این بازی ستاره میدان بود. اولونگا دوگل از 4 گل تیم قطری را به ثمر رساند. همچنین المعز علی کاپیتان الدحیل درخشش خوبی داشت و در پاس گل هت تریک کرد. پرسپولیس در گروه پنجم لیگ قهرمانان آسیا با تیم های النصر عربستان، استقلال تاجیکستان و الدحیل قطر رقیب است. در زیر می توانید پیروزی 4 گله رقیب پرسپولیس در لیگ ستارگان را تماشا کنید.   پایان پیام/


",sports,"۱۱:۰۰
                                        ۱۴۰۲-۶-۴"
16,"
                                        قایقرانی قهرمانی جهان| کایاک و کانوسواران ایران راهی نیمه‌نهایی شدند
                                    ","
به گزارش خبرگزاری فارس، در ادامه مسابقات قایقرانی آبهای آرام و پاراکانو قهرمانی جهان، تیم کایاک ۴ نفره ایران با ترکیب علی آقامیرزایی، سپهر ساعتچی، پوریا شریفی و پیمان قویدل در گروه دوم مقدماتی با تیم‌های آمریکا، فرانسه، چک، اوکراین، اسلواکی و سوئد رقابت کرد و در پایان با زمان 1:22.879 دقیقه در رده پنجم قرار گرفت و به نیمه‌نهایی راه یافت. کانوی دونفره 500 متر بانوان تیم ملی کشورمان با ترکیب هیوا افضلی و مائده شورگشتی با ثبت زمان 2:08.110  ششم شد و به مرحله نیمه نهایی صعود کرد. در کایاک ۵۰۰ متر زنان، هدیه کاظمی با زمان 2:01.669 جایگاه سوم را به خود اختصاص داد تا بتواند به نیمه‌نهایی صعود کند. ور در کایاک هزار متر چهارم و راهی نیمه‌نهایی شد. در بخش پاراکانو اسلام جاهدی در رده چهارم قرار گرفت و راهی نیمه‌نهایی شد. این مرحله عصر روز پنجشنبه برگزار می‌شود. نبی رضایی در کانوی هزار متر چهارم شد و به نیمه‌نهایی راه یافت. مرحله نیمه نهایی و فینال روزهای پنجشنبه و جمعه برگزار خواهد شد. پایان پیام/


",sports,"۲۰:۳۱
                                        ۱۴۰۲-۶-۱"
17,"
                                        هفته سوم لیگ برتر| ملوان با جشنواره گل فولاد را خم کرد
                                    ","
به گزارش خبرنگار ورزشی خبرگزاری فارس، تیم فوتبال ملوان انزلی از ساعت 19:30 در ورزشگاه تختی انزلی به مصاف فولاد خوزستان رفت که این مسابقه با نتیجه 4 بر صفر به سود ملوان به پایان رسید. این نخستین برد ملوان در لیگ برتر بیست و سوم است و شاگردان تارتار با این برد تا رده هشتم جدول لیگ صعود کرد. فولاد خوزستان هم در شکست هت تریک کرد!  داور: وحید زمانی کمک داوران: امید افخمی، محسن بابایی کارت زرد: جفرسون سیلوا، ساسان انصاری، لوکاس کاندیدو، علی شجاعی، محمد جایمند( فولاد خوزستان) کارت قرمز: ساسان انصاری( دقیقه 36) از فولاد  علیرضا منصوریان( دقیقه 66 سرمربی فولاد)  گل: مسعود زائر کاظمینی( دقایق 7 و 9)، میلاد شعبانلو  ( دقیقه 84 - پنالتی)، رضا جعفری( دقیقه 4+90)  برای ملوان اتفاقات مهم بازی: ملوان تا دقیقه 25 دو گل به تیم فولاد زده  و در دقیقه 27 هم یک ضربه پنالتی را توسط پیمان رنجبری از دست داد. * تماشاگران فشفشه های دودز به ورزشگاه اورده بودند و در نیمه دوم این فشفشه ها را روشن کردند.  * فولاد خوزستان بدون امتیاز در قعر جدول قرار دارد. این تیم در سه مسابقه 9 گل خورده و فقط یک گل زده دارد. * تماشاگران در پایان مسابقه مهدی تارتار سرمربی ملوان را تشویق کردند. پایان پیام/


",sports,"۲۱:۲۷
                                        ۱۴۰۲-۶-۱"
18,"
                                        حسینی: قوانین سفت و سخت اجازه حرف زدن درمورد داوری بازی با هوادار را به من نمی‌دهد
                                    ","
به گزارش خبرنگار ورزشی خبرگزاری فارس، مجتبی حسینی پس از برتری 2 بر یک آلومینیوم مقابل هوادار در نشست خبری، اظهار داشت: برد خیلی شیرینی برای ما بود. در هفته سوم توانستیم یک بازی پایاپای سخت و را ببریم. البته می‌توانستیم راحت‌تر از این‌ها بازی کنیم. وی افزود: نمی‌خواهم به اتفاقاتی که در زمین افتاد ورود کنم اما ان‌شاءالله بازی کارشناسی شود تا ببینیم به چه شکل بود. با توجه به قوانین سفت و سخت فدراسیون، سعی داریم دیگر در مسائل داوری ورود نکنیم اما حتما باید این بازی خوب کارشناسی شود تا ببینیم چه اتفاقاتی افتاد. پس از به گل رسیدن بازی پایاپای بود. می‌دانستیم هوادار ایستگاهی زنان خیلی خوبی دارد. متاسفانه بچه‌های ما یک خطای بی‌مورد کردند که یک گل خوردیم. در نیمه دوم تغییر روش دادیم. سرمربی آلومینیوم خاطرنشان کرد: بازی خوبی بود. باید به بچه‌ها خسته نباشید بگویم که با دل و جان مقابل تیمی که چندین سال است کنار هم هستند، بازی کردند. بازی مقابل هوادار در تهران سخت است اما توانستیم با یک برنامه ریزی خوب، زحمت و جسارت بازیکنان این بازی را ببریم. به همه بچه‌ها تبریک گفته و امیدوارم بتوانیم این روند را حفظ کنیم. حسینی درمورد داوری بازی گفت: قوانینی که گذاشته‌اند اجازه نمی‎‌دهد در این مورد صحبت کنیم اما بازی باید کارشناسی شود تا بی غل و غش به داوری کمک کنیم. وی درخصوص اینکه آلومینیوم برای کسب 3 امتیاز به زمین آمده  بود، توضیح داد: تیمی هستیم که می‌خواهیم فوتبال خوبی ارائه بدهیم. در این فوتبال زمانی می‌توانید ببرید و زمانی نمی‌توانید. مقابل پرسپولیس هم بازی ضعیفی ارائه ندادیم. امسال هدف خود من این است که فوتبال خوب و قوی بازی کنیم. رفته رفته می‌توانیم از جوانان خوب آلومینیوم هم کمک بگیریم. در کل می‌خواهیم تیم خوبی داشته باشیم. اگر این اتفاق با نتایج خوب همراه شود، خیلی هم عالی است. از صداوسیمای اراک نیز به خاطر پخش زنده این بازی تشکر می‌کنم. پایان پیام/


",sports,"۲۱:۳۴
                                        ۱۴۰۲-۶-۱"
19,"
                                        حاشیه بازی هوادار و آلومینیوم| اعتراض شدید تیم تهرانی و فکری به داور +فیلم
                                    ","
به گزارش خبرگزاری فارس، تیم فوتبال آلومینیوم اراک امشب در هفته سوم لیگ برتر مقابل هوادار با نتیجه ۲ بر یک پیروز شد. * در حین بازی اعتراض به داوری از سوی هر دو تیم بسیار زیاد بود و پس از پایان بازی هم عوامل تیم هوادار به سمت داور رفتند و رفتارهای تند و برخوردهای بدی با داور داشتند. * در پایان بازی مدیر رسانه‌ای هوادار که اخراج شده بود، به سمت بازیکنان آلومینیوم که در حال خوشحالی بودند رفت و با آنها درگیری لفظی پیدا کرد. * بازیکنان آلومینیوم پس از سوت پایان بازی داخل زمین دور هم جمع شدند و برای دقایقی خوشحالی کردند. * محمود فکری در پایان مسابقه با محمد رجاییان مدیرعامل آلومینیوم جر و بحث کرد.             پایان پیام/


",sports,"۲۱:۴۲
                                        ۱۴۰۲-۶-۱"
20,"
                                        حاشیه بازی سپاهان و استقلال| تقدیر از 2 آبی‌پوش سابق و جراحت یک عکاس به دلیل پرتاب نارنجک
                                    ","
به گزارش خبرنگار ورزشی خبرگزاری فارس، تیم‌های سپاهان و استقلال از ساعت 20 امشب در ادامه دیدارهای هفته سوم لیگ برتر به میزبانی ورزشگاه نقش جهان به مصاف هم رفتند. * شرایط نامناسب زمین ورزشگاه نقش جهان سبب اعتراض استقلالی‌ها شد.   * پیام نیازمند که به دلیل درگذشت پدرش پیش از بازی با استقلال فقط در یک جلسه تمرینی شرکت کرد، در این بازی با بستن بازوبند کاپیتانی سپاهان به زمین رفت. این دروازه‌بان با در دست داشتن قاب عکس پدر مرحومش در عکس تیمی سپاهان شرکت کرد.  * رضا میرزایی بازیکن سابق سپاهان و فعلی استقلال که به‌ دلیل پارگی رباط‌صلیبی و عمل‌جراحی از میادین دور است با حضور در ورزشگاه شهر خود از نزدیک این مسابقه را تماشا کرد.  * حدود 5 هزار هوادار استقلال با حضور در ورزشگاه به حمایت از تیم محبوب خود پرداختند. * سپاهانی‌ها به مهرداد محمدی، مهاجم فعلی استقلال که سابقه بازی در جمع زردپوشان اصفهانی را دارد، خوش آمد گفتند. * مسئولان باشگاه استقلال پیش از شروع مسابقه با اهدای پیراهن شماره 9 و 70 این تیم به کاوه رضایی و محمد دانشگر، بازیکنان فعلی سپاهان که سابقه بازی در آبی‌پوشان پایتخت را دارند تقدیر کردند.   * مربیان 2 تیم پیش از آغاز مسابقه خوش و بش گرمی با هم داشتند. * رضا اسدی و محمد دانشگر در ابتدای مسابقه با نکونام خوش و بش کردند. * قبل از آغاز مسابقه ترافیک شدیدی اطراف ورزشگاه نقش جهان وجود داشت و با وجود گذشت حدود 10 دقیقه از شروع مسابقه هواداران همچنان در حال ورود به استادیوم بودند. * بازیکنان 2 تیم با قرار دادن گل در مقابل سردیس شهید سردار قاسم سلیمانی که در کنار زمین نصب شده به روح شهید امیرحسین زاده احمدی و محمد احسان شفیعی، از ماموران نیروی انتظامی که به تازگی توسط یک قاتل مسلح در اصفهان به شهادت رسیده و همچنین پدر پیام نیازمند و دایی محمد دانشگر که جان خود را از دست دادند، ادای احترام کردند.  * همچنین هواداران 2 تیم نیز با سر دادن شعارهایی درگذشت پدر نیازمند را به این دروازه‌بان تسلیت گفتند. * هواداران سپاهان پیش از شروع بازی روی سکوها با استفاده از مواد آتش‌زا، آتش بازی به راه انداختند که استقلالی‌ها نیز در پاسخ به این حرکت مواد آتش زا را روشن کردند.       * در دقیقه 8 خطایی روی بازیکن استقلال اتفاق افتاد که هم تیمی‌های وی با هجوم به سمت داور اعتقاد داشتند کوپال ناظمی باید به بازیکن سپاهان کارت زرد نشان بدهد. * قبل از ارسال یک کرنر در دقیقه 22 وقفه‌ای حدود 4 دقیقه‌ای در جریان بازی ایجاد شد. دلیل این تصیم ناظمی نیز استفاده هواداران سپاهان از لیزر بود که با برطرف شدن مشکلات، بازی ادامه یافت. * پیام نیازمند در نیمه اول بارها توسط هواداران سپاهان تشویق شد.  * داور در دقیقه 30 اعلام کولینگ برک کرد. * پس از کارت زرد گرفتن رضا شکاری در دقیقه 43، فرشاد احمدزاده به شدت به تصمیم داور معترض شد. * هواداران استقلال قصد داشتند اشیایی را به درون زمین پرتاب کنند که نیروی انتظامی مانع این کار شد.           * اعلام خطای هند پنالتی به سود سپاهان به دلیل برخورد توپ به دست ایمان سلیمی با اعتراض شدید بازیکنان استقلال و جواد نکونام به داور همراه شد. * آنتونیو مانیکونه و رحمان رضایی از اعضای کادرفنی تیم ملی نیز در ورزشگاه حضور داشتند. * هواداران استقلال در این لحظات علیه داور شعارهای تندی سر دادند. * پس از این پنالتی نارنجک از طرف هواداران به داخل زمین سبب مصدومیت یکی از عکاسان شد که بلافاصله این عکاس را به آمبولانس منتقل شد و در همان آمبولانس مداوا شد.  همچنین بازی در این دقایق حدود 5 دقیقه متوقف شد.                 * پس از گل شدن این پنالتی با ضربه رضا اسدی در ریباند، بازیکنان سپاهان به سمت نیازمند دویدند و با او شادی کردند. * پس از مصدوم شدن این عکاس بین یکی از عکاسان با یکی از عوامل استقلال درگیری ایجاد شد‌ * نیمه اول بازی که با احتساب وقت‌های اضافی 56 دقیقه طول کشید، با برتری یک بر صفر شارگردان ژوزه مورایس تمام شد. پایان پیام/


",sports,"۲۱:۱۳
                                        ۱۴۰۲-۶-۱"
21,"
                                        والیبال قهرمانی آسیا| صعود بی‌درد سر ایران به نیمه‌نهایی
                                    ","
به گزارش خبرنگار ورزشی خبرگزاری فارس، مرحله نخست حذفی بیست‌ودومین دوره مسابقات والیبال قهرمانی مردان آسیا امروز (چهارشنبه یکم شهریور) با هفت دیدار در سالن‌های غدیر و شهیدان آهن‌دوست ارومیه پیگیری شد. تیم ملی والیبال ایران از ساعت 19:15 دقیقه در سالن غدیر به مصاف پاکستان رفت و سه بر صفر با امتیازهای 25 بر 18، 25 بر 15 و 25 بر 13 این تیم را شکست داد تا به عنوان مدافع عنوان قهرمانی به صورت مستقیم راهی مرحله نیمه‌نهایی شود. حریف تیم ملی والیبال ایران در مرحله نیمه‌نهایی که روز جمعه سوم شهریور برگزار می‌شود، برنده جدال کره‌جنوبی و چین در مرحله یک چهارم نهایی مسابقات است که این تیم‌ها فردا (پنج‌شنبه دوم شهریور) به مصاف یکدیگر می‌روند. سرمه ای پوشان تیم ملی والیبال ایران در این دیدار با ارائه یک بازی هماهنگ و منسجم مقابل سبزپوشان پاکستانی به برتری رسیدند تا با یک روز استراحت آماده ادامه مسابقات شوند. بازیکنان تیم ملی گرچه در برخی از مقاطع بازی اشتباهاتی داشتند، اما در مجموع با ارائه یک بازی مسنجم هر سه ست این مسابقه را از آن خود کردند. سروقامتان ایران در این دیدار با ترکیب سیدمحمد موسوی، میثم صالحی، محمد ولی‌زاده، امین اسماعیل‌نژاد، مبین نصری، محمدطاهر وادی و محمدرضا حضرت پور بازی را آغاز کردند. جائه هیو چوی از کره جنوبی و ناکایاما کین از ژاپن قضاوت این دیدار را برعهده داشتند. پایان پیام/


",sports,"۲۰:۳۲
                                        ۱۴۰۲-۶-۱"
22,"
                                        دلیل اخراج منصوریان دنبال سگ دویدن و اعتراض به نیمکت خودی!+فیلم
                                    ","
به گزارش خبرگزاری فارس از انزلی، محمد خرمگاه بعد از شکست 4 بر صفر مقابل ملوان در نشست خبری اظهار داشت: ابتدا باید این برد را به تیم ملوان تبریک بگویم. مطلب دوم دیگری که باید بگویم این است که ما از هواداران فولاد عذرخواهی می کنیم، در سه بازی سه باخت در شرایط خیلی بدی داشتیم و نتوانستیم نتایج دلخواه خودمان و هواداران فولاد را کسب کنیم. در مورد بازی هم باید بگویم آنقدر فشار روانی بر روی بازیکنان و ما هست که اشتباهات فردی هم در بازی قبل و هم در این بازی کمر تیم ما را شکست. نمی‌خواهیم از بازی خوب ملوان عبور کنیم اما با دو اشتباه فردی دو گل تقدیم ملوان کردیم. پنالتی هم شرایط را برای ما سخت کرد البته می‌توانست آن صحنه پنالتی نباشد. متأسفانه در دو مسابقه از دقیقه 30 یک بازیکن‌مان اخراج می‌شود و 10 نفره می‌شویم. خیلی تلاش کردیم بازیکنان را در این یک هفته از لحاظ روحی و روانی تقویت کنیم به آنچه مدنظرمان است، برسانیم. اما هجمه و فشار زیاد بود و بازیکنان‌مان اشتباهات فردی زیادی داشتند.  وی افزود: کاپیتان ما و بازیکن با تجربه ما در این مسابقه اخراج می‌شود که اینها ناشی از فشارهایی است که در این دو سه هفته به تیم وارد شده است و روی بازیکنان ما تأثیر زیادی داشت. امیدوارم شرایط را برگردانیم و به آنچه مدنظر باشگاه و هواداران خوب‌مان است، برسانیم.  مربی تیم فوتبال فولاد خوزستان در مورد اینکه به نظر شما مدیریت باشگاه به کادر فنی این اجازه را می‌دهد که همچنان فعالیت کند، گفت: من به عنوان یک عضو کادر فنی نباید به این سؤال جواب بدهم. این سؤال را از هیأت مدیره و مدیرعامل باشگاه بپرسید بهتر است.  وی در مورد اینکه چرا منصوریان از روی نیمکت اخراج شد، گفت: علی‌آقا به خاطر یک خطا به سمت نیمکت خودمان مطلبی را گفت که فکر می‌کنم داور چهارم مرتکب اشتباه شد و اشتباه شنید که داور را صدا کرد و اخطار دوم را به منصوریان داد و اخراج شد. من روی کارت زرد اول هم صحبت دارم. وقتی یک حیوان( سگ) وارد زمین شد و منصوریان برای بیرون آوردن آن حیوان وارد زمین شد تا بتوانیم از وقت بیشتر استفاده کنیم. چون وقفه به ضرر ما بود. آن کارت زرد اول را گرفت ولی سعه صدر داور می توانست کمک کند. *لحظه اخراج منصوریان را ببینید.         پایان پیام/ 


",sports,"۲۲:۳۰
                                        ۱۴۰۲-۶-۱"
23,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",sports,"۱۱:۰۳
                                        ۱۴۰۲-۶-۴"
24,"
                                        هفته سوم لیگ برتر| شکست خانگی هوادار مقابل شاگردان حسینی
                                    ","
به گزارش خبرنگار ورزشی خبرگزاری فارس، در چارچوب دیدارهای هفته سوم لیگ برتر تیم‌های هوادار تهران و آلومینیوم اراک از ساعت ۱۹ امروز چهارشنبه در ورزشگاه پاس قوامین مقابل هم قرار گرفتند که این مسابقه در نهایت با نتیجه 2 بر یک به سود آلومینیوم خاتمه پیدا کرد. با این نتیجه آلومینیوم اراک 6 امتیازی شد و موقتاً به رده چهارم جدول رده‌بندی رسید. هوادار هم 4 امتیازی و ششم باقی ماند.  داور: محمدرضا تاخ کمک‌ها: سید یعقوب حجتی و مهدی سیفی کارت زرد: میلاد بدرقه از آلومینیوم اراک، محمد میری و قائم اسلامی‌خواه، بابک مرادی، ایوب کلانتری، داریوش شجاعیان و محمود فکری از هوادار کارت قرمز: - گل: میلاد فخرالدینی (10 - پنالتی) و بهروز نوروزی فرد (76) برای آلومینیوم اراک، امین قاسمی‌نژاد (36) برای هوادار پایان پیام/


",sports,"۲۰:۵۳
                                        ۱۴۰۲-۶-۱"
25,"
                                        احمدزاده: روی کارت زرد دوم نه من حواسم بود نه داور!
                                    ","
به گزارش خبرنگار ورزشی خبرگزاری فارس، فرشاد احمدزاده بعد از پیروزی یک بر صفر مقابل استقلال در جمع خبرنگاران اظهار داشت: مهم سه امتیاز مسابقه بود که آن را به دست آوردیم. دم بازیکنان و هواداران گرم. امیدوارم بتوانیم لطف شان را جبران کنیم.  وی در مورد دلیل اخراج خود و دریافت کارت زرد دوم گفت: روی کارت زرد دوم نه داور حواسش بود نه من! صحنه را ببینید چشمی پایش را روی زانوی شهریار گذاشت و من به این مساله اعتراض بدی نکردم و اخراج شدم از بازیکنان عذرخواهی می‌کنم.  احمدزاده در مورد اینکه چرا سپاهان مثل دو بازی قبلی کوبنده نبود، گفت: دلیلش بسته بازی کردن استقلال بود. این کار را برای ما سخت کرده بود ولی مهم سه امتیاز بود که گرفتیم.  پایان پیام/


",sports,"۲۳:۲۴
                                        ۱۴۰۲-۶-۱"
26,"
                                        اسکوچیچ جایگزین منصوریان می‌شود؟
                                    ","
به گزارش خبرگزاری فارس از انزلی، حمیدرضا شعبانی بعد از شکست 4 بر صفر مقابل ملوان در جمع خبرنگاران اظهار داشت: روز خبرنگار را تبریک می‌گویم. باید به خاطر نتایجی که فولاد گرفته از مردم خوب خوزستان به خصوص اهواز عذرخواهی کنم و شرمندگی خودم را ابراز کنم. فردا جلسه‌ای در خصوص تیم و کادر فنی تشکیل می‌دهیم و نتیجه‌اش را به اطلاع مردم خوزستان می‌رسانیم. وی در مورد اینکه معنای این صحبت‌ها این است که منصوریان اخراج شده و گفته می‌شود اسکوچیچ را جذب خواهید کرد، گفت: فعلاً نمی‌توانیم هیچ گزینه‌ای را معرفی کنیم. ابتدا باید خودمان جلسه بگذارم و روز جمعه هم نشستی با خود مربیان خواهیم داشت و بعد تصمیم‌گیری خواهیم کرد. مدیرعامل فولاد در مورد اینکه بعد از سه هفته تشکیل این جلسه زود به نظر می‌رسد، اظهار داشت: جدا از مسائل فنی مسائل دیگری هم در اهواز خوزستان وجود دارد که ما مؤظفیم همه شرایط را مورد بررسی قرار بدهیم.  شهبانی در مورد اینکه فولاد یکی از بهترین آکادمی‌های فوتبال را دارد اما در نتیجه‌گیری ضعیف عمل کرده‌ایم گفت: بله ما یکی از بهترین آکادمی‌ها را داریم. ما در سه رده سنی در آکادمی‌ها قهرمان کشور شدیم و در دو رده دیگر سوم شدیم و براساس اعلام فدراسیون ما بهترین آکادمی فوتبال کشور را داریم. پایان پیام/


",sports,"۲۲:۱۲
                                        ۱۴۰۲-۶-۱"
27,"
                                        واکنش جالب آزمون بعد از پیوستن به آ.اس رم
                                    ","
به گزارش خبرگزاری فارس، باشگاه آ.اس رم ایتالیا امروز از امضای قرارداد قرضی با سردار آزمون ستاره تیم ملی ایران و عضو باشگاه بایرلورکوزن خبر داد. آزمون بعد از پیوستن به این باشگاه بزرگ ایتالیایی گفت:توصیف احساساتم سخت است. من به یکی از معتبرترین باشگاه های دنیا آمدم و اینکه بتوانم یک عنوان با پیراهن رم کسب کنم یک رویا خواهد بود. وی افزود: سال گذشته، من این شانس را داشتم که در ورزشگاه المپیکو بازی کنم و اعتراف می کنم که در طول دوران حرفه ای ام، هرگز با چنین هواداران پرشوری روبرو نشده ام. اکنون نمی توانم صبر کنم تا برای آنها بجنگم و به اهدافمان برسیم. تیاگو پینتو، مدیر باشگاه رم درباره جذب ستاره ایرانی گفت: آزمون بازیکنی است که مدت‌هاست دنبالش هستیم و توانایی‌های فنی غیرقابل انکاری دارد. ما مطمئن هستیم که گروه ما به او در ادغام سریع کمک خواهد کرد و سردار می‌تواند نامی برای خود در ایتالیا دست و پا کند. آزمون پیراهن شماره 17 جالوروسی را بر تن خواهد کرد. پایان پیام/


",sports,"۱۲:۱۲
                                        ۱۴۰۲-۶-۴"
28,"
                                        هفته سوم لیگ برتر| سومین تساوی پیکان در آبادان رقم خورد
                                    ","
به گزارش خبرنگار ورزشی خبرگزاری فارس، تیم‌های فوتبال صنعت نفت آبادان و پیکان در چارچوب هفته سوم رقابت‌های لیگ برتر از ساعت 21 در ورزشگاه تختی آبادان مقابل هم قرار گرفتند که این مسابقه با نتیجه تساوی یک بر یک خاتمه پیدا کرد. به این ترتیب پیکان سومین تساوی خود در لیگ برتر را به دست آورد و 3 امتیازی شد. خودروسازان با این نتیجه موقتاً در رده نهم جدول رده‌بندی ایستادند. نفت آبادان هم با این نتیجه 4 امتیازی شد و به در رده هفتم رسید. داور: حسین زیاری کمک‌ها: مرتضی سلمان نژاد و صادق رستمی کارت زرد: حسین شنانی از صنعت نفت آبادان کارت قرمز: -  گل: سامان نریمان جهان (45+5 - پنالتی)، علی یوسف (90+6) برای نفت آبادان پایان پیام/


",sports,"۲۳:۰۲
                                        ۱۴۰۲-۶-۱"
29,"
                                        والیبال قهرمانی آسیا| سرمربی پاکستان: ایران بهترین بازی خود را به نمایش گذاشت
                                    ","
به گزارش خبرنگار ورزشی خبرگزاری فارس، ایس سانایه رامیرز فراز در پایان بازی تیم‌های ملی والیبال ایران و پاکستان گفت: به ایران و تمام تماشاگران حاضر در سالن تبریک می‌گویم و همچنین به مردم ارومیه که با برگزاری یک مهمانی بزرگ از تیم خود حمایت کردند. این مسابقه بهترین بازی ایران در طول رقابت‌های این دوره قهرمانی آسیا بود. با تیم جوان پاکستان راه زیادی برای بالا بردن سطح خود در پیش داریم. سرمربی تیم ملی پاکستان اظهار داشت: امروز توپ‌های برگشتی تیم ما به خوبی عمل نکرد. سرویس‌های ایران واقعاً قدرتمند بود و در دریافت ما را دچار مشکل کرد که باید این موارد را در مسابقات آینده باید رفع کنیم. فراز تاکید کرد: از طرفی ما تحت تاثیر جو سالن قرار گرفتیم . به بازیکنانم ایمان دارم و فوق‌العاده هستند. برای گرفتن جایگاه بهتر در ایران بازی خواهیم کرد و سزاوارش هستیم. مباشر رازا کاپیتان تیم ملی پاکستان نیز پس از پایان بازی گفت: پیروزی ایران را تبریک می‌گویم، این تیم قهرمان آسیا بوده و بازی کردن با آن سخت است. با وجود آنالیز این تیم، موفق به شکستشان نشدیم. کاپیتان تیم ملی پاکستان گفت: از طرفی دلیل اصلی شکستمان جو سالن و حضور تماشاگران بود. حاضران بسیار عالی تیم ایران را تشویق کردند. ان شاء الله در مراحل بعدی روی سیستم‌های تیم خود کار می‌کنیم که موفق شویم.


",sports,"۲۱:۳۰
                                        ۱۴۰۲-۶-۱"
30,"
                                        والیبال قهرمانی آسیا| عطایی: چین یا کره‌جنوبی برای تیم ایران فرقی ندارند
                                    ","
به گزارش خبرنگار ورزشی خبرگزاری فارس، بهروز عطایی در پایان دیدار تیم ملی ایران با پاکستان و پس از صعود به مرحله نیمه‌نهایی رقابت‌های والیبال قهرمانی مردان آسیا اظهار داشت: بازی خوبی بود. باتوجه به بازی تدارکاتی که قبل از شروع این مسابقات با این تیم داشتیم، اطلاعات دقیق‌تری نسبت به تیم ملی عراق از این تیم داشتیم. وی تصریح کرد: البته تیم ملی والیبال پاکستان هم تیم بسیار خوبی است و دوره قبل رقابت‌ها هم جزو هشت تیم برتر آسیا شد. از شانس بد این تیم به تیم ملی ایران خورد. سرمربی تیم ملی والیبال ایران ادامه داد: بازیکنانم حساسیت بازی مرحله‌ای که در آن قرار داشتیم را درک کردند و میدانستند که بازی حذفی است. از عملکرد بازیکنانم راضی هستم و تماشاگران هم سنگ تمام گذاشتند. عطایی تصریح کرد: کره‌جنوبی و چین برای تیم ایران فرقی ندارند. یک هدف داریم و آن را دنبال می‌کنیم. امیدوارم تماشاگران در بازی های بعدی نیز همینطور حمایت کنند. تیم ملی والیبال ایران با شکست پاکستان به صورت مستقیم راهی مرحله نیمه‌نهایی شود. حریف ایران در مرحله نیمه‌نهایی که روز جمعه سوم شهریور برگزار می‌شود، برنده جدال کره‌جنوبی و چین در مرحله یک چهارم نهایی مسابقات است که این تیم‌ها فردا (پنج‌شنبه دوم شهریور) به مصاف یکدیگر می‌روند. پایان پیام/


",sports,"۲۱:۱۲
                                        ۱۴۰۲-۶-۱"
31,,"
    ",sports,
32,"
                                        والیبال قهرمانی آسیا| ارقام نجومی برای بلیت‌ فینال در بازار سیاه
                                    ","
به گزارش خبرنگار ورزشی خبرگزاری فارس، تیم‌های ملی والیبال ایران و ژاپن در فینال بیست‌ودومین دوره رقابت‌های قهرمانی آسیا از ساعت 18 در سالن غدیر ارومیه مقابل هم قرار خواهند گرفت. این نبرد که به نوعی جدال سنتی والیبال آسیا است امسال به میزبانی کشورمان و در شهر ارومیه برگزار خواهد شد. علاقمندان به این رشته از مدت‌ها قبل منتظر این بازی بودند و روز گذشته بلیت این مسابقه جذاب را هم تهیه کردند، اما در این بین یک نکته تاریک هم وجود دارد که دیدن آن کمی تاسف‌آور است.    بلیت‌هایی که با قیمت 250 هزار تومان به فروش می‌رسید حالا در بازارسیاه با چندین برابر ارائه می‌شود و علاقمندانی که موفق به تهیه بلیت از طریق سایت رسمی مسابقات نشده‌اند مجبور هستند چند برابر بیشتر هزینه کنند تا بتوانند وارد سالن شده و مسابقات فینال و رده‌بندی را تماشا کنند.    قیمت بلیت‌ها در بازار سیاه از یک میلیون تومان شروع می‌شود و هرچه به زمان مسابقه نزدیک‌تر می‌شویم قیمت بلیت‌ها در حال افزایش است. دیدار رده‌بندی این دوره از مسابقات هم قرار است از ساعت 15 بین تیم‌های چین و قطر برگزار شود. پایان پیام/


",sports,"۱۰:۵۱
                                        ۱۴۰۲-۶-۴"
33,"
                                        پنالتی سپاهان مقابل استقلال درست بود؟
                                    ","
نوید مظفری در گفت و گو با خبرنگار ورزشی خبرگزاری فارس، در مورد نحوه قضاوت کوپال ناظمی در نیمه اول مسابقه سپاهان اصفهان و استقلال اظهار داشت: بازی بسیار سختی است و ناظمی در این نیمه قضاوت خوبی داشت و مهم ترین صحنه در نیمه اول پنالتی دقیقه 2+45 بود که داور به خوبی آن هند را تشخیص داد. دیدن آن خطای هند در شلوغی محوطه جریمه کار بسیار سختی است. وی افزود: داور به درستی پنالتی را اعلام کرد و اعتراض‌های نیمکت نشینان و کادرفنی استقلال به داوری کاملا بی مورد بود. داور در نیمه اول جاگیری‌های بسیار خوبی داشت. مسابقه دو تیم با نتیجه یک بر صفر به سود سپاهان به پایان رسید. پایان پیام/


",sports,"۲۱:۰۴
                                        ۱۴۰۲-۶-۱"
34,"
                                        تیم ملی فوتسال به مصاف پاراگوئه و کلمبیا می‌رود
                                    ","
به گزارش خبرگزاری فارس، احسان اصولی، عضو هیات رییسه فدراسیون فوتبال کفت: در راستای برنامه های فیفا دی و آمادگی هرچه بیشتر تیم ملی فوتسال در رقابتهای مهم پیش رو برنامه های مختلفی را برای تیم ملی در نظر گرفته ایم تا شاهد موفقیت بیش از پیش ملی پوشان کشورمان باشیم. رییس کمیته فوتسال ادامه داد: تیم ملی ایران در تاریخ ۱۵ شهریور ماه اردوی خود را در مرکز ملی فوتبال شروع خواهد کرد و ۱۹ شهریور تهران را به مقصد برزیل ترک خواهد کرد تا در این کشور دو بازی اول خود را با تیم های پاراگوئه و کلمبیا انجام خواهد داد و پس از مرحله گروهی وارد مرحله حذفی می شود. وی افزود: در تاریخ ۲۸ شهریور کاروان تیم ملی فوتسال به تهران باز خواهد گشت و خود را آماده بازیهای مقدماتی آسیا خواهد کرد که از ۱۵ مهر ماه در کشور قرقیزستان شروع خواهد شد. بازیکنان کشورمان ۳ بازی در ۱۵ و ۱۷ و ۱۹ مهرماه با تیم های مالدیو ،لبنان و قرقیزستان دارند. عضو هیات رییسه درباره انجام مسابقه در در فیفا دی که آذرماه است، گفت: دو بازی دوستانه با تیم ملی روسیه در تهران و در تاریخ ۲۷ و ۲۸ آذرماه برگزار خواهیم کرد. وی در پایان گفت: در واقع با انجام برنامه های فوق قصد داریم تا بهترین امکانات و شرایط را برای ملی پوشان فراهم کنیم تا در پیکار های مهم پیش رو موفق بود و برای ایران عزیز افتخار افرین باشند. گفتنی است، مرحله مقدماتی جام ملت های فوتسال آسیا ۲۰۲۴ با حضور ۳۱ تیم شرکت کننده در این رقابت ها برگزار می شود که طبق قرعه کشی انجام شده، تیم ملی ایران در گروه C با تیم های لبنان، قرقیزستان و مالدیو همگروه شده است. این دیدارها در سالن بیشکک آره‌نای  قرقیزستان برگزار خواهد شد. این دوره از مسابقات جام ملت‌های آسیا مرحله انتخابی جام جهانی فوتسال 2024 محسوب می‌شود.  پایان پیام/


",sports,"۲۰:۵۸
                                        ۱۴۰۲-۶-۱"
35,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",sports,"۱۰:۵۸
                                        ۱۴۰۲-۶-۴"
36,"
                                        تارتار: اخراج بازیکن فولاد کار ما را برای پیروزی راحت کرد
                                    ","
به گزارش خبرنگار خبرگزاری فارس از انزلی، مهدی تارتار بعد از برد 4 بر صفر مقابل فولاد خوزستان در نشست خبری اظهار داشت: همه برای موفقیت ملوان در یک راستا تلاش می‌کنیم. این برد را هم به هواداران آقا و خانم ملوان تقدیم می کنم که تا پایان مسابقه ما را حمایت کردند. حاصلش همین نتیجه خوب بود و باید از بازیکنانم تشکر کنم که بازی خوبی را به نمایش گذاشتند و مهم تر اینکه گلی دریافت نکردیم. اتفاقات بازی به سود ما رقم خورد و اگر بازیکن حریف در نیمه اول اخراج نمی شد نمی‌توانستیم به راحتی این نتیجه را به دست بیاوریم. وی افزود: فولاد بازیکنان با کیفیت زیادی دارد و برای قهرمانی و کسب سهمیه آسیایی بسته شده است. اخراج بازیکن حریف کار ما را خیلی راحت تر کرد اگر دقت بیشتری می کردیم می توانستیم نتیجه بهتری به دست بیاوریم. خدا را شکر می کنم که در هفته سوم لیگ برتر این برد را به دست آوردیم. در هفته های اول و دوم خوب بازی کردیم اما در نتیجه گیری خوب عمل نکردیم.  تارتار در مورد اینکه هفته گذشته بعد از باخت به  استقلال گفتید ملوان به روزهای خوبش برمی گردد، گفت: اول از همه باید زمین مان را درست کنیم و در همین زمین خراب هم کارهای تاکتیکی خوبی انجام دادیم اگر زمین خوب نباشد مقابل تیم های جنگنده و دونده به مشکل می خوریم خیلی کار داریم تا به تیمی که مد نظرمان است برسیم. تاریخ نقل و انتقالات به پایان برسد دو یا سه بازیکن خوب به جمع ما اضافه می شوند و آنها کمک می کنند که بهتر عمل کنیم. خدا را شکر سه امتیاز را در روزی که خوب بودیم بردیم. انقدر خوب بودیم که دیگر سوالی ندارید! سرمربی ملوان در خصوص حضور بانوان در ورزشگاه گفت: حضور آنها تاثیرگذار بود و شور شعف خوبی ایجاد کرده بود. باعث بالا بردن روحیه بازیکنان هر دو تیم شده بود و امیدوارم در همه ورزشگاه ها بانوان به ورزشگاه بیایند. هواداران ملوان با فرهنگ هستند اما حضور بانوان باعث می شود زشتی ها کمتر شود. وی در مورد تعطیلات فیفا گفت: این وقفه خیلی به سود تیم ماست و خدا را شکر که قبل از تعطیلات بردیم. قرعه سختی به ما خورده بود. بازی خوبی انجام دادیم. پایان پیام/


",sports,"۲۱:۵۶
                                        ۱۴۰۲-۶-۱"
37,"
                                        آغاز اردوی مرحله پنجم‌ تیم ملی جودو مردان
                                    ","
به گزارش روابط عمومی فدراسیون جودو، مرحله پنجم‌اردوی تیم ملی جودو مردان کشورمان جهت حضور در بازیهای آسیایی هانگژو۲۰۲۲ و مسابقات آستاراخان روسیه از صبح امروز‌ (شنبه چهارم مردادماه سال_۱۴۰۲) در سالن جودو ورزشگاه آزادی تهران تهران آغاز شده است. نفرات دعوت شده به اردوی تیم ملی از شب گذشته(جمعه) وارد اردوی تیم ملی شده اند. اسامی نفرات دعوت شده به اردوی تیم ملی به شرح ذیل است: مهدی فتحی پور(اردال فارس)،ابوالفضل محمودی (استان مرکزی)،قاسم باغچقی (استان خراسان شمالی)،امیر حسین خوشقدم اول(استان خراسان رضوی)،الیاس پرهیزگار( استان خراسان رضوی )، حسین بخشی کهنه فرود(استان خراسان رضوی)، امیر حسین ولیزاده (استان خراسان شمالی)،رامین احمد زاده(استان خراسان شمالی)،نیما خدابنده(استان  البرز )، محمد جواد محبی(استان قم )،امیر پویا نوحی (استان کرمان)و امیر عباس موحد (استان لرستان) حسین قمی به عنوان سرمربی تیم ملی، ایوب رستمی مربی، ناصر ناصری پور مربی مدعو، سید علی میرسپاسی مربی بدنساز و هادی کردی دبیر سازمان تیم های کنار تیم ملی حضور دارند. شایان ذکر است، تیم ملی جودو مردان و بانوان کشورمان پس از پایان چهار سال تعلیق، یکم تا چهارم مهرماه سال جاری در بازیهای آسیایی هانگژو (۲۰۲۲) حضور خواهد داشت. پایان پیام/


",sports,"۱۰:۱۲
                                        ۱۴۰۲-۶-۴"
38,"
                                        رکورد حضور تماشاگر در جام جهانی شکست
                                    ","
به گزارش خبرگزاری فارس، فیلیپین یکی از سه کشور میزبانی جام جهانی بسکتبال محسوب می شود و با توجه به گنجایش سالن‌های این کشور رکورد حضور تماشاگر در این رقابت‌ها شکسته شد. در دیدار روز گذشته فیلیپین و دومنیکن که در سالن فیلیپین آره نا برگزار شد، 38 هزار و 115 تماشاگر در سالن حضور داشتند که طبق اعلام فیبا رکورد جدیدی برای حضور هواداران در یک بازی جام جهانی محسوب می‌شود.   تیم ملی بسکتبال کشورمان هم که در این رقابت‌ها حضور دارد امروز شنبه از ساعت 13:15 به مصاف برزیل می‌رود. پایان پیام/


",sports,"۱۱:۳۵
                                        ۱۴۰۲-۶-۴"
39,"
                                        برتری دقایق پایانی سپاهان مقابل استقلال در نیمه اول
                                    ","
به گزارش خبرنگار ورزشی خبرگزاری فارس، دو تیم سپاهان و استقلال در هفته سوم لیگ برتر و در ورزشگاه نقش جهان به مصاف هم رفتند که نیمه اول این دیدار با نتیجه یک بر صفر به سود تیم اصفهانی به پایان رسید. داور: کوپال ناظمی کمک‌ها: فرهاد مروجی - حسن انتظاری کارت زرد: رضا شکاری از سپاهان / ایمان سلیمی از استقلال کارت قرمز: - گل: رضا اسدی (9+45) برای سپاهان ترکیب سپاهان: پیام نیازمند، محمد دانشگر، نیلسون جونیور، میلاد زکی‌پور، رامین رضاییان، محمد قربانی، محمدجواد حسین‌نژاد، رضا شکاری، فرشاد احمدزاده، رضا اسدی و شهریار مغانلو سرمربی: ژوزه مورایس ترکیب استقلال: سیدحسین حسینی، ایمان سلیمی، صالح حردانی، محمدحسین مرادمند، ابوالفضل جلالی، روزبه چشمی، زبیر نیک‌ نفس، مهدی مهدی‌پور، آرش رضاوند، ارسلان مطهری و کوین یامگا سرمربی: جواد نکونام لحضات حساس دقیقه 11 شوت محمدجواد حسین نژاد از پشت محوطه جریمه استقلال با اختلاف زیاد از بالای دروازه حسینی به بیرون رفت. دقیقه 16 سانتر تند و تیز روی محوطه جریمه استقلال را حسینی با خروج به موقع قبل از رسیدن توپ به مغانلو، جمع کرد. دقیقه 18 شوت مستقیم و خطرناک رضا اسدی از فاصله حدودا 40 متری پس از برخورد به زمین به صورت خطرناک به سمت دروازه استقلال رفت اما حسینی با جاگیری درست توپ را در آغوش گرفت. دقیقه 22 پاس عمقی اسدی در محوطه جریمه استقلال برای احمدزاده را مرادمند به کرنر فرستاد. دقیقه 39 حسین نژاد در محوطه جریمه استقلال پا به توپ شد اما مهدی‌پور توپ را به کرنر زد. در ادامه توپ ارسالی به تیر دوم دروازه آبی‌ها، به رضاییان رسید اما شوت بی دقت او از کنار دروازه حسینی به بیرون رفت. دقیقه 42 کوین یامگابا قلدری در محوطه جریمه سپاهان صاحب توپ شد اما ضربه او را نیازمند با خروج به موقع مهار کرد تا خطرناکترین موقعیت بازی در نیمه اول باعث باز شدن دروازه تیم میزبان نشود. 45+2 پیام نیازمند مانع از باز شدن دروازه سپاهان توسط یامگا شد. دقیقه 3+45 ارسال خطرناک رضاییان روی دروازه استقلال با ضربه دست ایمان سلیمی همراه شد تا کوپال ناظمی در اعلام پنالتی درنگ نکند. در ادامه و در دقیقه 9+45 رضا اسدی پشت ضربه پنالتی ایستاد. پنالتی بازیکن سپاهان را حسینی مهار کرد اما توپ ریباند توسط خود اسدی وارد دروازه استقلال شد. پایان پیام/


",sports,"۲۰:۵۵
                                        ۱۴۰۲-۶-۱"
40,"
                                        نکونام: بهترین تیم چند سال اخیر را مجبور به دفاع و وقت‌کشی کردیم
                                    ","
به گزارش خبرنگار ورزشی خبرگزاری فارس، جواد نکونام در نشست خبری پس از شکست مقابل سپاهان در هفته سوم لیگ برتر اظهار داشت: با توجه به زمین بدی که امسال سپاهان دارد و شرایط را سخت کرده می‌دانستیم بازی مستقیم و نفرات قد بلند جلو انجام می‌دهد. بازی با تراکتور آن‌ها را دیده بودیم. توانستیم این نوع بازی را کاملاً کنترل کنیم. نیمه اول کلا موقعیتی نداشتند. تیم ما یک تک موقعیت داشت. یک لحظه روی یک ضربه ایستگاهی که فکر می‌کنم قبل آن اوت شده بود، قبل از پنالتی هم بازیکن ما را هل دادند. وی افزود: باید اجازه بدهیم کارشناسان صحبت‌هایشان را انجام بدهند. تحت تاثیر چیزی قرار نگیرند. صحبت حق و جوانمردانه‌ای انجام بدهند. در نیمه دوم تیم ما کاملا سوار بازی بود. تیمی که به تراکتور و ذوب آهن 5 گل زده بود در این بازی یک موقعیت گل نداشت. برعکس تیم ما 3-2 موقعیت گل داشت ولی متاسفانه نتوانستیم استفاده کنیم. نکونام گفت: چند مورد برای من خنده دار بود. در بازی به این حساسی داوران هدست نداشتند. این واقعاً آخرش است! در ورزشگاه آزادی که میزبان هستیم، توپ جمع کن‌ها و افراد کنار زمین با ما نیستند، اما امروز توپ جمع کن‌ها توپ نمی‌دادند. توپ‌ها را کم کرده بودند. چیزهایی دیدیم و خداراشکر می‌کنیم که تیم سپاهان را به این کارها مجبور کردیم تا این اتفاقات بیفتد. وی تصریح کرد: 2 بازی قبل، 2 پنالتی برای ما نگرفتند. هیچ صحبت و اعتراضی نکردیم. امروز روی یک صحنه در محوطه جریمه حریف بازیکن من توپ را شوت کرد، دست بازیکن حریف باز بود. توپ به دستش خورد، اما پنالتی نگرفتند. ما هم مثل باشگاه سپاهان و دیگران هوادار داریم. باشگاه بزرگی داریم. توقع داریم عدالت رعایت شود. چیز زیادی نخواستیم. سال قبل، به نظر من که مربی استقلال نبودم در حق این تیم اجحاف شد. امسال دوباره در 3 هفته این اتفاقات افتاده، امیدوارم اشتباه کرده باشم. نکونام افزود: صحبت کارشناسی را با احترام به همه دوستان قبول ندارم چون خودم فوتبال بازی کرده‌ام. بالاترین سطح فوتبال را دیده‌ام. هیچ کارشناسی نمی‌تواند من را توجیه کند. هفته قبل با یکی از این دوستان در مورد صحنه پنالتی صحبت کردم. طوری توجیه می‌کرد که من مانده بودم! به همه داوران احترام می‌گذارم ولی وقتی اشتباه می‌کنند می‌گویم. باید گفته شود تا این اشتباه تکرار نشود. ناظمی امروز در یکی دو صحنه نتوانست تصمیم درست بگیرد. بازی تمام شد. می‌توانستیم حداقل مساوی بگیریم. به بازیکنانم خسته نباشید می‌گویم. 3بازی با تمام توان‌شان 3 بازی جنگیدند. واقعاً درود به شرفشان، از سال گذشته طلبکار هستند. امسال هزارتومان پول نگرفتند. وی افزود: با تیم سپاهان که یکی از بهترین تیم‌های چندسال اخیر را جمع کرده، فوق العاده بازی کردیم. آن‌ها را مجبور به دفاع کردیم. مجبور کردیم زیر توپ بزنند. مجبورشان کردیم وقت تلف کنند و اتفاقاتی خارج از چارچوب فوتبال بیفتد ولی ما هم باید یاد بگیریم در خیلی از مسابقات این شرایط برای‌مان به وجود بیاید و بهترین عملکرد را داشته باشیم. سرمربی استقلال گفت: اتفاقات امروز بزرگی بازیکنان و تیم من را نشان می‌دهد که توانستند سپاهان را به وقت کشی تلف کردند. توپ جمع کن توپ نمی‌داد و اتفاقاتی که دیدید. بازی سپاهان را کاملا خوانده بودیم. می‌دانستیم بازی مستقیم می‌کند. از توپ سوم و ایستگاهی استفاده می‌کند که متاسفانه یک لحظه اشتباه باعث از دست رفتن این 3 امتیاز شد. نکونام در مورد اینکه استقلال از فصل گذشته تا امروز 6 بازی با سپاهان و پرسپولیس انجام داده و 5 باخت داشته و به نظر می‌رسد این تیم به باخت در بازی‌های بزرگ عادت کرده، اظهار داشت: من فقط در مورد یک بازی صحبت می‌کنم. من به عنوان مربی امسال استقلال صحبت می‌کنم و مطمئن باشید این اتفاق امسال نمی‌افتد. به فوتبالی که سال قبل اینجا بازی شده یا نشده کاری ندارم. من مسئول فنی برای امسال هستم. امروز این سپاهان قوی‌تر از سال قبل را مجبور کردیم وقت تلف کنند. مجبور کردیم دفاع کنند و بزن زیرش بازی کنند. توانستیم تیم‌شان را تحت فشار بگذاریم. وی افزود: اینکه بازی را باختیم طبیعی است. آن‌ها همه چیز دارند ما هیچ چیزی نداریم. حتی هوادار، در زمین خودشان با این همه هوادار بازی کردند. ما در استادیوم آزادی مهمان هستیم. اینجا مهمان هستیم. بیرون مهمان هستیم. همه جا مهمان هستیم. ما چه داریم؟ پول داریم؟ نداریم. به اندازه سپاهان بازیکن داریم؟ نداریم. چه اتفاقی باید بیفتد؟ چه چیز ما باید مثل آن‌ها باشد؟ بحث فنی من این است که امروز روی یک اشتباه باختیم. شایستگی‌مان را نشان دادیم و در آینده خواهید دید. سرمربی استقلال در خصوص اشتباه عجیب سلیمی و اینکه آیا بین دو نیمه با این بازیکن صحبت شده، گفت: صحبتی که کردیم این بود؛ اشتباه فوتبالی است و پیش آمده، نیمه دوم فوق العاده بازی کرد و زحمتش را کشید. این‌ها پیش می‌آید. قبلش روی او به نظرم خطا شد. اگر هم خطا نشده که اشتباه است. هیچ بحثی نیست. برای اشتباه فوتبالی هم باید بیشتر تمرین کرد. نکونام در خصوص داوری و وقت‌کشی نیازمند، عنوان کرد: در مورد داوری کامل صحبت کردم. نمی‌شود حرف بزنیم. حرف هم نزنیم این همه هوادار داریم. توقع دارند مربی دفاع کند. باید برای این بازی داور جسورتر انتخاب می‌کردند. ناظمی وقتی کنار زمین می‌آمد رنگ و روی زرد داشت و کف کرده بود! شاید خسته بود یا فشار ارتفاع اصفهان باعث شده بود. باید برخی مسائل را قبول کنیم. اگر قرار باشد من هم در مورد چیزی که به نفع فوتبال است صحبت نکنم، این فوتبال ارزشی ندارد. چه کسی باید صحبت کند؟ وی افزود: سپاهان را کلا به وقت تلف کردن مجبور کردیم. بازیکنان من طوری جنگیدند و زحمت کشیدند که این اتفاق افتاد. این نقطه روشنی است. در ورزشگاه آزادی هیچ چیز در اختیار ما نیست ولی اینجا توپ‌ها ناگهان کم شد و توپ جمع کن‌ها توپ را دیر می‌دادند. در حالی که جواد نکونام در نشست خبری پس از شکست یک بر صفر تیم فوتبال استقلال مقابل سپاهان اصفهان در هفته سوم لیگ برتر فوتبال، حضور یافته بود، اما یکی از عکاسان اعلام کرد به دلیل مجروح شدن یکی از عکاسان در کنار زمین این نشست را تحریم می‌کنند و خبرنگاران اصفهانی نشست خبری را ترک کردند. پایان پیام/


",sports,"۲۲:۵۰
                                        ۱۴۰۲-۶-۱"
41,"
                                        حاشیه دیدار سپاهان و استقلال| از درگیری هواداران و اعتراض شدید نکونام تا بیانیه اصفهانی‌ها در جریان بازی
                                    ","
به گزارش خبرنگار ورزشی خبرگزاری فارس، هواداران سپاهان در ابتدای نیمه دوم دیدار با استقلال شروع به موج مکزیکی و استفاده از نور موبایل‌های خود برای رقص نور در ورزشگاه کردند. * باشگاه سپاهان در جریان بازی با صدور این بیانیه کادرفنی و هواداران استقلال اعتراض کرد: "" باشگاه فولاد مبارکه سپاهان نسبت به رفتار نامناسب هواداران و اعضای کادر فنی تیم فوتبال استقلال در جریان بازی امشب این تیم در هفته سوم مسابقات لیگ برتر اعتراض کرد. متأسفانه از ابتدای مسابقه امروز دو تیم، به واسطه تحریک برخی از اعضای کادر فنی تیم استقلال سکوی هواداران تیم استقلال ملتهب شد و مکرراً به سمت بازیکنان تیم و هواداران سپاهان، فحاشی‌هایی انجام شد. همچنین در طول مسابقه و هنگام ضربه کرنر فرشاد احمدزاده، هواداران استقلال، با پرتاب اشیای مختلف به سمت این بازیکن، جو زمین را متشنج کردند. در پایان نیمه اول نیز، پس از اعلام ضربه پنالتی توسط داور مسابقه، هواداران استقلال با پرتاب نارنجک  موجب آسیب دیدن چند نفر از عکاسان حاضر در پشت دروازه شدند و در ادامه نیز بدون توجه به تنش‌های پیش‌آمده در ورزشگاه به پرتاب بطری و فحاشی ادامه دادند. اعضای کادر فنی استقلال نیز، متأسفانه بجای حفظ خونسردی و تلاش برای بازگرداندن آرامش به زمین، اقدام به تحریک بیشتر هواداران و گلاویز شدن با مسئولان برگزاری مسابقه و تیم سپاهان کردند. باشگاه فولاد مبارکه سپاهان اعتراض رسمی خود را در این خصوص به سازمان محترم لیگ و سایر نهادهای مربوطه اعلام می‌دارد."" * در دقیقه 83 کادر فنی و بازیکنان استقلال اعتقاد داشتند داور باید برخورد توپ به دست سیاوش یزدانی روی ضربه مهرداد محمدی را پنالتی اعلام کند و به همین دلیل به شدت به کوپال ناظمی اعتراض کردند. همین موضوع سبب شد سرمربی آبی‌پوشان با کارت زرد داور جریمه شود. * فرشاد احمدزاده بازیکن سپاهان نیز به دلیل اعتراض به داور با کارت زرد دوم و اخراج از زمین مواجه شد. * در لحظاتی که پیام نیازمند در دقیقه 90 دچار مصدومیت شده بود نکونام بازیکنان استقلال را به کنار زمین فرا خواند و نکاتی را به آنها گوش‌زد کرد. برای نیمه دوم این مسابقه نیز 7 دقیقه وقت اضافه اعلام شد. * سیاوش یزدانی که در بازی سال گذشته سپاهان مقابل استقلال با یک پنالتی روی شهریار مغانلو و سپس حضور در تیم اصفهانی جنجال ساز شده بود، با ورود به زمین در دقیقه 80 برای اولین بار مقابل تیم سابقش قرار گرفت. * بیش از 55 هزار هوادار برای تماشای این مسابقه در ورزشگاه حضور داشتند. * پیام نیازمند در پایان بازی و پس از برتری یک بر صفر سپاهان روی زمین افتاده و گریه کرد. هم تیمی‌های او نیز بالای سر کاپیتان تیم‌شان حاضر شده و به نیازمند روحیه دادند. *پس از پایان بازی هواداران سپاهان و استقلال دچار درگیری شدند و از پشت فنس ها اشیایی را به سمت یکدیگر پرتاب کردند. پایان پیام/


",sports,"۲۲:۱۶
                                        ۱۴۰۲-۶-۱"
42,"
                                        تمام سرمایه‌اش یک پیراهن بود
                                    ","
گروه جامعه؛ نعیمه جاویدی: توی بهشت زهرا(س) بوی مرگ پیچیده، چند فوتی را «لااله الاالله» گویان، تشییع می کنند. همهمه و شتاب برای تدفین اموات در قطعه های جدید، مثل تازیانه یک دسته موی لَخت و بلند، محکم می خورد به وجودت؛ تند و تیز درست مثل آفتاب پیش از صلاة ظهر یک روز تابستانی که مغزت را داغ کرده.  به خودت باشد، هرچه زودتر می روی تا این شتاب گرما و ماتم را کمتر ببینی اما هزار بار پشت سر هم استارت زدن همه افاقه نمی کند و ماشین گویا عمد دارد برای روشن نشدن. همه چیز دست به دست هم داده انگار تا شاهد یک ماجرای جالب باشی...  بیایید برویم ای پاهای من! قطعه جدید بهشت زهرا(س) نسبتاً شلوغ است. طاقت تماشای همهمه، اشک و آه چند خانواده که تازه عزیزشان را از دست داده اند و غصه هایشان در هم گره خورده را در خودت نمی بینی. دلت می خواهد هرچه زودتر بروی، به خصوص که تو اینجا کاری نداری. پاهایت اما سست می شوند. طوری که انگار اصلاً مال تو نیستند. تو داری می روی آنها اما جا می مانند و قلاب می شوند تا تو را از رفتن بگیرند. گُله های خاک، پشته پشته کنار چند قبر کنده و آماده شده، انگار منتظر نشسته اند تا روی سر بازماندگان بنشینند و تن امواتی که به خانه جدید و ابدی بدرقه می شوند را بپوشانند.  عکس، تزیینی است این پارچه مشکی چه فرقی دارد؟! اشک، ضجه و مویه ی از سر فراق بازماندگانی که همین تازگی داس مرگ آمده و گل وجود عزیزشان را چیده با خود برده، وجودت را می لرزاند و دلت را بیشتر. چشمانت اما ناخواسته انگار، خودسر و خودخواه شده باشند. به قاعده «بنی آدم اعضای یک پیکرند/ که در آفرینش ز یک گوهرند...» هم که شده، چشمانت کمی نَم بر می دارد از دیدن حال بازماندگان اما مأموریت اصلی اش شبیه کارآگاهی که در انبار گندم دنبال دانه برنج باشد چیز دیگری است، گویا. از میان آن همه جمعیت، خیره می شود به پیرزنی که گوشه ای روی خاک ها نشسته و یک تکه پارچه مشکی را بو می کشد. از سر بیقراری مدام تا و بازش می کند. روی صورت و چشم هایش می گذارد. به بغل می کشد و گریه می کند. یعنی چه رمز و رازی دارد این قُماش مشکی مچاله شده در میان دستانش که حالا انگار از قضا تمام هست و نیست او هم شده؟ در قبرستان تا دلت بخواهد و چشم کار کند پارچه مشکی هست اما این یکی مگر چه فرقی دارد با بقیه؛ تافته ای جدا بافته دارد؟!   و مرگ همین قدر، ناگهان است! همین کنجکاوی کار دستت می دهد. چشمانت، پاهایت را هم به کار می گیرند و به میدان می آورند. دیگر آن آدم قبل نیستی که شتاب و غوغای غم تدفین چند فوتی را به صورت تصادفی به تماشا نشسته باشد و مدام به خودش نهیب بزند که: می بینی عزیز من! مرگ، همین قدر سریع و ناگهان می رسد. ببین جانِ من! خاک، همین قدر عجول است برای در آغوش کشیدنت حالا اگر امروز هم نه، فردا روز! برای خودت، زندگی ات چه کرده ای تا امروز؟! به خودت می آیی و می بینی حتی همه آنهایی که بالای سر خانه جدیدت شیون می کنند و بیقراری تنهایت می گذارند و می روند. بی وفا نیستند؛ قاعده عالم همین است. خودت می مانی و خودت... برای آن روز چه داری؟!  وقتی گریه قرض می کنی! بله! چشمانت بیراهه نرفته اند. پیرزن پارچه مشکی به دست، حال عجیبی دارد. گوشه ای نشسته، چند نفر مدام می آیند و می روند اما خودش همه را دور می کند و اصرار دارد که تنهایش بگذارند. به بهانه شرکت در مراسم نزدیک می روی. چشم و گوش تیز می کنی برای فهم حالش و سر درآوردن از راز تفاوت آن پارچه سیاه. از اقبال بلندت پیرزن، ترک زبان است. «اوخشاما» یا همان مویه های غریبانه اش، احوالت را دگرگون می کند و تو را سبک. مثل کسی که به خودش گریه مقروض بوده، اشکت بند نمی آید. با همان لحن حزین قربان صدقه رفتن هایش را به هم گره می زند. یکی قربان عزیز فوت کرده اش می رود و 10 تا قربان صاحب آن پارچه مشکی. اشک صورتش را مدام با آن پاک می کند و دوباره قربان صدقه می رود...  یک پیراهن، اشک و بوسه! راستش قرار نبود، اینجور شود. خراب شدن ماشین، ناچاری و انتظار برای اینکه راننده دستی به دل و روده تاکسی زرد قدیمی اش بکشد تا شاید راه بیفتد و تو را به مقصد اصلی خودت برساند، دست به دست هم داده تا تو را به این گوشه از بزرگترین آرامستان کشور؛ بهشت زهرا(س) بکشاند. به تماشای صحنه ای که فکرش را هم نمی کردی! آمدن چند نفر به سمت بانوی سالمند، دوباره تو را به حال و هوای مراسمی که مهمان ناخوانده اش شده ای، می کشاند. زیر بغل زن را می گیرند. چادر خاک گرفته اش را می تکانند و روی سرش مرتب می کنند. زن، پارچه مشکی ای که حالا از نزدیک تر متوجه می شوی پیراهن مشکی مردانه بور شده ای است را توی دستانش، محکم می گیرد و همراه خودش می برد. مداح در حال خواندن جانسوز برای لحظه خاکسپاری و فراقی است که از قرار معلوم تا مدت ها غمش آوار خواهد شد روی دل بازماندگان. چشمانت اما هنوز هم درگیر بانوی سالمند و آن پیراهن سیاهی است که هزار بار غرق بوسه و اشک شد.  تمام سرمایه این مرد چه بود؟ تلقین و اعمال خاکسپاری به پایان نزدیک می شود و تو صلابت در عین غم را از نزدیک می بینی با همین دو چشم خودت. بانویی که صورتش خیس اشک است. به زحمت روی پا ایستاده اما با زیباترین کلمه هایی که می توانی از زبان یک داغدیده بشنوی را از او می شنوی. از مداح می خواهد چند ثانیه کار را به او بسپارد: «خاک همسرم بقای عمرت پسرم، اجازه می دی از وصیت این مرد بگم که همه سرمایه اش یه پیرهن بود؟!» هیبت زنی داغدار، شوکه ات می کند. زنی که تا چند ثانیه دیگر و فقط ریختن چند بیل خاک ناقابل برای همیشه از دیدن همسرش در این دنیا محروم می شود اما متانتِ در عین غم دارد.  رفیق؛ کهنه اش خوبه خانم! صدای لرزان بانوی داغدار همه را ساکت کرده: «تا روی پا بود، خودش می پوشید. این چند سال هم که به بستر افتاد خودم این پیرهن مشکی را به تنش می پوشوندم. این را هم با حاجی مون دفن کنید تا قبرش هم سیاهپوش مولاش بشه...» اشک امان جمع و بانوی داغدیده را می برد. نفس می گیرد تا به خودش مسلط شود. مداح به کارش ادامه می دهد؛ جمله های بعدی زن، حسابی اختصاصی است. از آن عاشقانه های زن و شوهری شنیدنی: «حاجی! یادته گفتم: پیرهن مشکی ات دیگه خیلی بور شده، یه دونه نوشو بگیرم برات، چی گفتی؟ گفتی: همه چی نوش خوبه رفیق کهنه اش. این پیرهن مشکی لباس نوکری و رفاقتمه توی قبر هم با خودم می برمش! برو به سلامت ولی یه دکمه از این پیرهن و دستمال اشک روضه هات امانت پیش من! مگه به خاطر شب و روز گریه کردن های تو برای سیدالشهدا، وقت مرگ یک نظری هم به روی من بندازن...»  دنیایی بند به تار و پودی مشکی پیراهن را که توی قبر می گذارند. زن از پا می افتد مثل شمعی که سوخته و تمام شده است. مُشتی خاک روی سر زن می ریزند. با همان فلسفه که خاک سرد است و اگر روی سر بازمانده بریزند، حالش بهتر می شود. قبر را پر از خاک می کنند و غوغا می شود. همهمه و داغ بالا می گیرد که راننده عصبانی از بدبیاری و گرما صدایت می کند که: «دِ بیا دیگه خانم! ماشین درست شد...» و تو به این فکر می کنی که کلافگی برای چه آقای راننده؟! این ماجرا عین خوش بیاری بود نه بد بیاری. دنیایی که هنوز به تار و پود پیراهنی مشکی بند باشد، دنیای قشنگی نیست؟! تو دیگر آن آدم یک ساعت قبل نیستی انگار...  عکس، تزیینی است حشمت نه؛ پیرغلام امام حسین! زمان خوبی نیست اما باید زنی داغدار را با غمگین ترین لحظه های خصوصی عمرش تنها بگذاری. مداح، صدای خوشی دارد و روضه هایش را حساب شده می خواند. از مردی می گوید که حتی در بستر بیماری سیاهپوش بوده و به قدر نای نحیفی که در حنجره اش باقی مانده بود برای خودش و همسرش روضه خانگی می خواند. مردی که میاندار هیئت امام حسین(ع) هم بوده عمری گویا! بالای سر مزارش که با پارچه مشکی و ترمه پوشانده می شود، پلاکاردی نصب شده که مشخصات متوفی را در آن نوشته اند. نام: «حشمت»... تو اما دست خودت نیست و می خوانی: «غلامِ امام حسین(ع)...» پی نوشت: از ماجراهای محرم 1401 پایان پیام/


",social,"۰۰:۵۴
                                        ۱۴۰۲-۵-۲۶"
43,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",social,"۱۱:۱۸
                                        ۱۴۰۲-۶-۴"
44,"
                                        «احیای قلبی روی اقیانوس»؛ با عمل‌های جراحی تیم پزشکی ناوگروه86 آشنا شوید+فیلم
                                    ","
گروه جامعه خبرگزاری فارس- مریم شریفی؛ پوشیدن لباس سفید پزشکی برای دکتر «حمیدرضا طاهرنیا»، حکایت یک تیر و چند نشان بود. روزی که زیر پرچم ارتش جمهوری اسلامی ایران، در لباس پزشک برای حفظ جان بیماران قسم یاد کرد، جسم و قلب و روح و جانش برای یک عهد بزرگ دیگر هم، هم‌قسم شدند؛ برای حفظ آب و خاک و مرز و ناموس وطن. و برای یک ایرانی عاشق، این یعنی نهایت خوشبختی. داستان زندگی پسر باهوش و درسخوان مشهدی نه وقتی که نامش در میان پذیرفته‌شدگان رشته پزشکی قرار گرفت، به نقطه اوج رسید و نه وقتی که بعد از سال‌ها با پوشیدن پیراهن نیروی دریایی ارتش، آرزوی نوجوانی‌اش رنگ واقعیت گرفت. عضویت در ناوگروه 86 و شرکت در ماموریت کم‌نظیر دریانوردی دور دنیا، نه‌فقط نقطه عطف داستان زندگی دکتر طاهرنیا بلکه پاداش 28 سال خدمت متعهدانه او در کسوت پزشک ارتش بود. روز پزشک، بهانه شیرینی بود برای گفت‌وگو با دکتر حمیدرضا طاهرنیا، متخصص بیهوشی، تا در مقام فرمانده بهداشت و درمان ناوگروه 86، از اتفاقات بزرگ و کوچکی بگوید که در 234 روز دریانوردی بدون توقف دور دنیا، تخصص و تجربیات پزشکی او و همکارانش را به چالش کشید؛ آزمون‌های سختی که موفقیت در آنها، نام تیم پزشکی ماموریت کد 360 را پرآوازه کرد.  دکتر «حمیدرضا طاهرنیا»، متخصص بیهوشی و فرمانده بهداشت و درمان ناوگروه 86 *در نگاه اول، فاصله بعیدی میان این دو موقعیت به نظر می‌رسد؛ «پوشیدن لباس پزشکی» و «فعالیت در ارتش». اما سال‌هاست شما با همین ترکیب، معرفی می‌شوید؛ پزشک ارتش جمهوری اسلامی ایران. شروع جذابی خواهد بود اگر برایمان بگویید شما اول، پزشک بودید و به ارتش ملحق شدید یا علاقه به حوزه پزشکی، از شما یک ارتشی پزشک ساخت؟ - من از دوره نوجوانی علاقه خاصی به سیستم نظامی داشتم. حتی بعد از پایان سوم راهنمایی، تصمیم گرفتم وارد سپاه شوم. بعد که تحقیق کردم متوجه شدم هرچه با مدارج علمی بالاتر وارد سپاه یا ارتش شوی، بهتر و کامل‌تر می‌توانی خدمت کنی. دانش‌آموز خوبی هم بودم و با معدل بالا، جزء نفرات ممتاز دبیرستان بودم. اینطور بود که سال 74 بعد از شرکت در کنکور و قبولی در رشته پزشکی، وارد ارتش شدم. به‌این‌ترتیب، می‌توانستم در هر دو زمینه موردعلاقه‌ام فعالیت کنم. در مقطع پزشکی عمومی، محل خدمتم، دانشگاه افسری امام علی (ع) تهران و محل تحصیلم، دانشگاه شهید بهشتی. بعد از اتمام دوره پزشکی عمومی، بلافاصله در دوره تخصص قبول شدم. در این مقطع، نیروی دریایی را انتخاب کردم و چهار سال دوره تخصص را در نیروی دریایی و در رشته بیهوشی دانشگاه جندی‌شاپور اهواز گذراندم. در پایان دوره تخصص، از سال 89 به عنوان یک پزشک متخصص وارد سیستم نیروی دریایی شدم. *چرا نیروی دریایی؟ - با اینکه نمرات نظامی و نمرات علمی‌ام، بالا بود و می‌توانستم هرکدام از نیروهای ارتش را انتخاب کنم اما با توجه به علاقه خاصی که به دریا داشتم، نیروی دریایی را انتخاب کردم. *نظر خانواده چه بود؟ وقتی خبردار شدند فرزند درسخوان‌شان که پزشک آینده کشور است، تصمیم دارد وارد ارتش شود، چه واکنشی داشتند؟ - ازآنجاکه می‌دیدند واقعاً به فعالیت در ارتش علاقه دارم و نسبت به تصمیمی که گرفته‌ام، مصمم هستم و هدف مشخصی برای خودم دارم، نه‌تنها مخالفت نکردند بلکه همراه و حامی من در این مسیر بودند.  دکتر طاهرنیا در کنار امیر دریادار «شهرام ایرانی»، فرمانده نیروی دریایی و اعضای ناوگروه86 *بعد از این مقدمه، به موضوع اصلی گفت‌وگو بپردازیم؛ ماموریت جذاب و البته خطیر دریانوردی دور دنیا. براساس شنیده‌ها، اعضای ناوگروه 86 بعد از گزینش‌های سخت، برای شرکت در این ماموریت مهم انتخاب شدند. این موضوع درباره اعضای تیم پزشکی هم وجود داشت؟ - بله. برای ماموریت کد 360، در هر حوزه، بهترین‌ها انتخاب شدند. درخصوص حضور خودم در ناوگروه 86، باید بگویم این نتیجه یک سیر طولانی است. من در حال حاضر، 46 ساله‌ام و تا زمان بازنشستگی‌ام تقریباً یک سال و نیم باقی مانده. یعنی چیزی حدود 28 سال سابقه خدمت در نیروی دریایی و ارتش دارم. قبل از این ماموریت خاص هم، در دو ماموریت دریایی شرکت کرده بودم و همین موارد، ملاک انتخابم برای شرکت در ماموریت دریانوردی دور دنیا شد. *قبل از ماموریت کد 360 در چه ماموریت‌هایی شرکت داشتید؟ - سال 85 و قبل از شروع دوره تخصص، به‌عنوان پزشک عمومی در ماموریت یک ماهه‌ای با ناو البرز حضور داشتم. سال 90 هم به‌عنوان پزشک متخصص در یک رزمایش با ناو خارک شرکت داشتم. آنجا برای اولین بار در جریان برگزاری رزمایش، متخصص بیهوشی و متخصص جراح در ناو حضور پیدا کردند. *اینجا فرصت خوبی است که برای ما و مخاطبان این گفت‌وگو بفرمایید اساساً چه نیازی است که تیم پزشکی، متخصص بیهوشی و جراح در رزمایش‌ها و ماموریت‌های نظامی حضور داشته باشند؟ - این موضوع در همه ماموریت‌ها، یکسان نیست. بسته به شرایط ماموریت شامل مدت زمان و حساسیت آن، حضور پزشکان متخصص، ضرورت پیدا می‌کند. مثلاً در ماموریت‌هایی مثل رزمایش که احتمال جراحت و آسیب برای نیروها وجود دارد، یکی از پیش‌بینی‌های لازم، حضور تیم تخصصی پزشکی است. به هر حال حضور متخصص بیهوشی و جراح در صحنه رزمایش، هم قوت قلب برای نیروهاست و هم اگر خدای ناکرده اتفاق ناگواری بیفتد، تیم پزشکی در لحظه می‌تواند به مجروحان و مصدمان کمک کند و در نجات جان افراد مؤثر باشد.  ناوبندر مکران *چه زمانی ماموریت مهم دریانوردی دور دنیا به شما ابلاغ شد؟ - تیر ماه 1401 اعلام شد به‌عنوان متخصص بیهوشی ماموریت کد 360 انتخاب شده‌ام اما یک هفته قبل از شروع ماموریت، از طرف فرماندهی اعلام کردند با توجه به سابقه کاری، تخصص بیهوشی و تجربه دو ماموریت قبلی، مرا به‌عنوان فرمانده بهداشت و درمان ناوگروه 86 و رئیس تیم پزشکی این ماموریت انتخاب کرده‌اند. این موضوع، هم افتخار بزرگی برای من بود و هم، مسؤولیتم را سنگین‌تر می‌کرد. *گویا همه افراد برای شرکت در ماموریت کد 360، مختار بودند... - بله. هیچ‌کس به اجبار در این ماموریت شرکت نکرد. این افتخاری بود که نصیب اعضای ناوگروه86 شد و همه نیروها با کمال میل در این ماموریت شرکت کردند. *با این حساب، نظر خانواده‌ها در حضور یا عدم حضور نیروها در این ماموریت، تاثیر بسزایی داشته. خانواده شما در مواجهه با خبر ماموریتی که قرار بود 8 ماه طول بکشد، چه واکنشی داشتند؟ - به طور طبیعی، کنار آمدن با چنین ماموریتی، برای خانواده مشکل است. با دو فرزند 14 و 6 ساله، قطعا مدیریت زندگی در غیاب من، برای همسرم مشکل بود. ما درواقع، یک سال تحصیلی از خانواده دور بودیم. اما با این حال، وقتی اهداف و اهمیت ماموریت کد 360 را تا حدی برایشان توضیح دادم، پذیرفتند و همراهی کردند. قطعاً اگر همراهی و صبوری همسران و خانواده‌های اعضای ناوگروه 86 نبود، اصلاً امکان نداشت این ماموریت به سرانجام برسد. به هر صورت، در آخرین روزهای شهریور سال 1401، من از بوشهر، شهر محل سکونت‌مان به بندرعباس رفتم و از اول مهرماه، ماموریت ما شروع شد.  گوشه ای از امکانات بیمارستان ناوبندر مکران *آنچه ما در بازدید میدانی از ناوگروه 86 شامل ناوشکن دنا و ناوبندر مکران در ساحل خلیج فارس دیدیم، دو ناو بسیار پیشرفته و مجهز بود که به دست توانمند متخصصان ایرانی ساخته شده بود. یکی از جذاب‌ترین امکانات موجود در ناوبندر مکران، تجهیزات پزشکی تخصصی ازجمله اتاق‌های جراحی بود. به عبارتی در ناوبندر مکران، یک بیمارستان با تمام امکانات ایجاد شده بود. این موضوعی است که برای کمتر کسی قابل تصور است... - درست است. ما یک سیستم کامل بیمارستانی اعم از آزمایشگاه، رادیولوژی، آی‌سی‌یو، اتاق عمل و بخش بستری را در ناوبندر مکران فراهم کردیم و کلیه خدمات بیمارستانی را به نیروها ارائه می‌کردیم. به طور کلی، ازآنجاکه ناوبندر مکران به عنوان یک ناو لجستیکی و پشتیبانی در نظر گرفته شده بود، از طرف اداره بهداشت و درمان نداجا تصمیم بر این گرفته شد که سیستم مجهز بیمارستانی را داخل این ناو پیاده کنند و با درایت فرماندهی محترم اداره بهداشت و درمان و سایر همکاران، این ایده به عمل درآمد. اما بخشی از امکانات و تجهیزات در سیستم پزشکی درمانی ناوبندر مکران، به طور ویژه برای ماموریت طولانی کد 360 پیش‌بینی و تدارک دیده شد.  یکی از اتاق های عمل بیمارستان ناوبند مکران *کدام‌یک از امکانات ویژه در بخش بیمارستانی ناوبندر مکران، به طور خاص برای این ماموریت تدارک دیده شد؟ - علاوه‌بر به‌روزرسانی تجهیزات قدیمی و تعمیر برخی تجهیزات، یک امکان ویژه به نام دستگاه نگهداری فرآورده‌های خونی به سیستم بیمارستانی ناوبندر مکران برای این ماموریت اضافه شد. خوب است بدانید در کل ایران دو نمونه از این دستگاه وجود دارد که یکی از آنها در سازمان انتقال خون تهران است و دیگری در بیمارستان ناوبندر مکران! شاید بپرسید چه نیازی به وجود این دستگاه در ناوبندر بود؟ ازآنجاکه قرار بود در این ماموریت، 8 ماه روی آب باشیم و فقط طی کردن عرض اقیانوس آرام، بیش از 2 ماه زمان می‌برد و در این شرایط، برای مدت طولانی دسترسی به هیچ کشور و هیچ خشکی نداشتیم، به همین دلیل این دستگاه نگهداری فرآورده‌های خونی را تهیه کردیم که اگر خدای نکرده اتفاقی برای نیروها افتاد که نیاز به تزریق خون بود، به مشکل برنخوریم. جالب است بدانید این دستگاه، کیسه‌های خون را در دمای منفی 80 درجه نگهداری می‌کند و با این ظرفیت، ما کیسه‌های خون را که در حالت معمول بیشتر از یک ماه نمی‌شود نگهداری کرد، می‌توانستیم به مدت بیش از یک سال در این شرایط نگهداری کنیم. *با این تمهیدات ویژه، به نظر می‌رسد تیم پزشکی ناوگروه 86، این ماموریت طولانی را با کمترین چالش از سر گذرانده باشد... - درست برعکس! ما در این ماموریت، چند چالش جدی در زمینه پزشکی داشتیم که به لطف خدا، موفقیت در آنها، ماموریت کد 360 درجه را برای ما خاطره‌انگیز کرد.  از شوک قلبی به بیمار در ناو تا انتقال به بیمارستان توسط بالگرد *مشتاقیم برایمان از این موقعیت‌های چالش‌برانگیز بگویید. - مهمترین و سخت‌ترین موقعیت، در همان شروع عملیات اتفاق افتاد. 2 هفته از آغاز ماموریت می‌گذشت که نزدیک بندر بمبئی در هند، یکی از همکاران جوان ما با 32، 33 سال سن، با علائمی مثل تعریق شدید، عرق سرد و بیقراری به بیمارستان ناوبندر مکران مراجعه کرد. از قضا آن موقع، من به‌اتفاق همکار جراح‌مان و یکی دو نفر دیگر از همکاران برای بازدید به ناوشکن دنا رفته بودیم. آن نیروی ناخوش‌احوال، توسط پزشک عمومی ما ویزیت و بستری شده و تحت درمان‌هایی مثل سرم‌تراپی قرار گرفته بود. بعد از اینکه به ناوبندر مکران برگشتیم، به من اطلاع دادند چنین بیماری با چنین علایمی در بیمارستان بستری است. دستور دادم از او نوار قلبی بگیرند. در بررسی نوار قلب، متوجه ریتم نامنظم قلب او شدم. بلافاصله بیمار را تحت مانیتور قلبی قرار دادیم. بررسی که کردیم دیدیم بله، ایشان یک ریتم خطرناک قلبی دارد؛ بدون اینکه سابقه ناراحتی قلبی داشته باشد. به این نتیجه رسیدیم که اگر این ریتم خطرناک درمان نشود، می‌تواند باعث ایست قلبی و مرگ فرد شود. اینطور بود که شروع به رایزنی با همکاران‌مان در ایران کردیم. طی تماس با ایران و مشورت که با همکاران اداره بهداشت تهران، همکاران بخش قلب بیمارستان گلستان و همکاران متخصص قلب در بیمارستان بندرعباس ایستگاه سیدالشهداء (ع)، با اتفاق نظر تمام همکاران، به این نتیجه رسیدیم که نیاز است به بیمار ایشان شوک بدهیم تا ریتم قلبی‌اش اصلاح شود. اما بیمار، کاملاً هوشیار بود. در این شرایط، طبق روال پزشکی باید ابتدا بیمار را بیهوش می‌کردیم و بعد به او شوک قلبی می‌دادیم. با وجود مشورت با پزشکان مختلف، در نهایت، مسؤولیت این کار بر عهده من گذاشته شد. یا باید به بیمار شوک قلبی می‌دادیم یا او را به همان شکل نگه می‌داشتیم تا فردا صبح به بندر بمبئی برسیم و او را به بیمارستان منتقل کنیم. شرایط سختی بود. با توجه به شرایطی که بیمار داشت و هر لحظه احتمال می‌دادیم خدای نکرده دچار ایست قلبی شود، بعد از صحبت با فرمانده ناوگروه 86 و رئیس اداره بهداشت و درمان، در نهایت تصمیم گرفتم به مریض شوک بدهیم. بیمار را بیهوش کردم و با کمک همکاران به او شوک دادیم. خدا را شکر این فرآیند با موفقیت انجام و ریتم قلبی این همکار جوان، اصلاح شد.     *کارنامه درخشان تیم پزشکی ناوگروه86 در یک نگاه *چه موقعیت دلهره‌آور و چه مسؤولیت سنگینی! بعد از انجام این عملیات پزشکی حساس و خطرناک، واکنش‌ها چه بود؟ - با انجام هماهنگی‌های لازم، فردا صبح یک بالگرد از بیمارستان بمبئی روی ناوبندر مکران نشست و بیمار ما را به بیمارستان بمبئی منتقل کرد. آنجا وقتی شرح ماوقع به مسؤولان و پزشکان بیمارستان بمبئی ارائه شده بود، با تعجب گفته بودند: «شما چه امکانات پیشرفته پزشکی و چه پزشکان متبحری در ناوتان دارید که توانسته‌اید چنین کاری را وسط دریا انجام دهید؟! مشابه این شرایط چند سال قبل در یک ناو امریکایی اتفاق افتاده بود اما پزشکان حاضر در ناو آمریکایی جرأت نکرده بودند روی دریا به بیمار شوک قلبی بدهند و او را به همان شکل به بیمارستانی در هند منتقل کرده بودند و آنجا تحت شوک قلبی قرار گرفته بود.» بنابراین برای همه تعجب‌آور بود که پزشکان ایرانی چقدر کاربلد هستند و امکانات پزشکی ما در ناو چقدر کامل است که توانسته‌ایم چنین عمل حساسی را روی دریا با موفقیت انجام دهیم. *سرنوشت آن همکار جوان‌تان چه شد؟ برای درمان کامل در بیمارستان بمبئی ماند و از گروه جدا شد؟ - بله. ایشان بستری شد. به لحاظ پزشکی، این بیمار باید تحت نظر قرار می‌گرفت تا با ابلیشن قلبی، آن کانونی که ایجاد ریتم نامنظم در قلبش می‌کرد، از بین برده شود. بعد از مدتی، تصمیم بر این شد که ایشان برای تکمیل فرآیند درمان به وسیله هواپیما به ایران و تهران منتقل شود. خوشبختانه این کار با موفقیت انجام شد و ایشان در تهران تحت ابلیشن قلبی قرار گرفت و خدا را شکر، صحیح و سالم تحویل خانواده‌اش شد.  اعضای تیم پزشکی ناوگروه86 *این عملیات موفق پزشکی، چه بازخوردهایی در فضای داخلی ناوهای دنا و مکران داشت و چه تاثیری بر نیروهای حاضر در این ماموریت گذاشت؟ - همه بازخوردها، مثبت بود. با توجه به اینکه فقط 2 هفته از شروع ماموریت کد 360 می‌گذشت که این اتفاق افتاد، موفقیت تیم پزشکی در نجات جان این همکار، دلگرمی بزرگی برای کلیه نیروها بود و این اطمینان را در آنها ایجاد کرد که ما یک تیم پزشکی آماده و متبحر در ناوگروه داریم که با یاری خدا حتی در بدترین شرایط هم اجازه نمی‌دهند سلامت نیروها دچار مشکل شود. خوب است به این نکته تکمیلی هم اشاره کنم که علاوه‌بر بیمارستان مجهز موجود در ناوبندر مکران، ما به طور دائمی یک پزشک عمومی و یک پزشکیار مستقر در ناوشکن دنا هم داشتیم. این همکاران تیم پزشکی به صورت 24 ساعته در ناوشکن دنا حضور داشتند و مراقب سلامت نیروها بودند. این عزیزان، بسیاری از موارد را به‌خوبی مدیریت می‌کردند و در موارد حساس هم، به صورت تلفنی از من یا همکار جراح‌مان مشورت می‌گرفتند. در مواردی هم که نیاز به مداخله پزشک متخصص یا نیاز به بستری شدن بود، این همکاران هماهنگی لازم را انجام می‌دادند و بیمار توسط قایق از ناوشکن دنا به ناوبندر مکران منتقل می‌شد و تحت درمان تخصصی قرار می‌گرفت. درمجموع، آن تجربه ارزشمند احیای قلبی، باعث شد ما عمل‌های بعدی مثل درمان شکستگی بینی و آپاندیسیت را با اعتماد به نفس و آرامش بیشتری روی دریا انجام دهیم.  انجام عمل جراحی در ناوبندر مکران روی اقیانوس آرام *چقدر جالب! شما در این ماموریت دریانوردی، عمل شکستگی بینی هم انجام دادید؟! - بله. ببینید، ما می‌دانستیم مهمترین مقطع این ماموریت، مرحله‌ای است که باید عرض اقیانوس آرام را طی کنیم چون گذر از عرض این اقیانوس، حدود دو ماه و نیم طول می‌کشید! بنابراین، شاید بتوان گفت اصل حضور تیم تخصصی پزشکی ما در این مأموریت، برای همین مقطع بود؛ مرحله طی کردن عرض اقیانوس آرام و عرض اقیانوس اطلس که هیچ‌گونه دسترسی به کشورهای اطراف نداشتیم و خودمان باید اقدامات پزشکی را در سریع‌ترین زمان انجام می‌دادیم. در حقیقت، کار اصلی ما از ورود به اقیانوس آرام شروع می‌شد و جالب اینجاست که از 3 عمل جراحی که در این ماموریت انجام دادیم، دو تای آن در زمان گذر از عرض اقیانوس آرام اتفاق افتاد و نشان داد پیش‌بینی‌های ما درست بوده. *آن دو عمل جراحی؛ عمل آپاندیسیت و عمل شکستگی بینی، چطور انجام شد؟ - اولین عمل جراحی که در زمان طی عرض اقیانوس آرام انجام دادیم، عمل آپاندیسیت بود. جالب است برایتان بگویم این عمل را در زمانی انجام دادیم در که درگیر طوفان شده بودیم و ناو به شدت تکان می‌خورد! حالا حساب کنید در این شرایط که ناو مرتب تکان‌های ناگهانی می‌خورد، بیهوش کردن بیمار و انجام عمل جراحی، چقدر سخت و حساس است. اما خدا را شکر با وجود تمام این مشکلات، توانستیم با موفقیت این عمل جراحی را انجام دهیم.  *می‌توان حدس زد ماجرای شکستگی بینی یکی از نیروها، در اثر همین تکان‌های شدید ناو در زمان طوفان اتفاق افتاده باشد... - دقیقاً. ما در طول این ماموریت 8 ماهه، با 3 طوفان سهمگین برخورد کردیم. بعضی اوقات، شدت طوفان به حدی بود که ناو تا 45 درجه هم خم می‌شد! اما به لطف خدا و با تبحر فرماندهان، از آن شرایط سخت به سلامت عبور کردیم. البته در این تکان‌های شدید و ناگهانی ناشی از طوفان، صدماتی هم داشتیم ازجمله شکستگی بینی. یک وقت خبر رسید که یکی از همکاران در اثر همین تکان‌های شدید ناو، با صورت به روشویی دستشویی برخورد کرده و دچار شکستگی بینی و پارگی پیشانی شده. به سرعت وارد عمل شدیم و بیمار را برای عمل جراحی آماده کردیم. با اینکه باز هم تکان‌های شدید ناو، انجام عمل را با سختی مواجه کرده بود اما با کمک خدا، این عمل حساس هم با موفقیت انجام شد و بیمار با حال عمومی خوب مرخص شد. *این 3 عمل ویژه و سخت روی دریا، به لحاظ پزشکی، تجربیات ارزشمند و منحصربه‌فردی است. آیا اقداماتی برای ثبت این اتفاقات به‌عنوان افتخارات گروه پزشکی ناوگروه 86 انجام شده؟ - بله. از طرف اداره بهداشت و درمان نیروی دریایی ارتش جمهوری اسلامی ایران، صحبت‌هایی در این زمینه شده. قرار است این 3 عمل به‌عنوان تجربیات خاص ماموریت‌های دریایی ثبت شود تا دیگران هم بتوانند از این تجربیات استفاده کنند.  *بسیاری از همرزمان شما در ناوگروه 86 می‌گفتند برای انجام این ماموریت خطیر، هیچ پاداشی جز دیدار با رهبر معظم انقلاب نمی‌خواهند. این آرزو هم خیلی زود محقق شد. اصلاً فکر می‌کردید در فاصله کوتاهی بعد از پایان ماموریت دریانوردی دور دنیا، فرصتی فراهم شود که همراه خانواده‌هایتان به دیدار رهبر بروید؟ - زمانی که عرض اقیانوس آرام را با موفقیت طی کردیم و به نزدیکی‌های شیلی رسیدیم، این خواسته به صورت ناخودآگاه در دل اکثریت نیروهای ناوگروه افتاد که کاش وقتی این مأموریت به سلامت به پایان رسید، شرایطی فراهم شود که بتوانیم با حضرت آقا از نزدیک دیدار داشته باشیم. این خواسته قلبی از طرف همکاران مطرح شد و بعد از طریق فرماندهان هر قسمت به فرمانده ناوگروه 86 و از طریق ایشان به فرمانده نیروی دریایی منتقل شد. امیر دریادار ایرانی هم خیلی لطف کردند و هماهنگی‌ها را برای تحقق این آرزوی نیروهای ناوگروه 86 انجام دادند. وقتی خبر دادند خودمان را برای دیدار با مقام معظم رهبری آماده کنیم، واقعا غافلگیر شدیم. باورمان نمی‌شد و احساس می‌کردیم داریم خواب می‌بینیم. مخصوصا وقتی بعد از چند روز اعلام شد می‌توانیم به همراه خانواده‌هایمان به دیدار حضرت آقا برویم، خوشحالی‌مان تکمیل شد.  *آن روز چه حسی داشتید؟ - من از کودکی آرزویم این بود که حضرت آقا را از نزدیک ببینم. یک بار کلاس پنجم دبستان بودم که ایشان را در مشهد در حرم امام رضا (ع) دیدم؛ البته از فاصله نه چندان نزدیک. این بار اما ماجرا فرق داشت. ما در یک دیدار اختصاصی در حسینیه امام خمینی به دیدار آقا رفته بودیم و کاملا از نزدیک با ایشان دیدار می‌کردیم. این افتخاری بود که نصیب ما شد و واقعاً ارزشمند بود. در حقیقت می‌توانم بگویم با دیدار مقام معظم رهبری، ماموریت ما تکمیل شد. خانواده‌هایمان هم از این دیدار، خوشحال بودند. با تقدیر ویژه‌ای که حضرت آقا از همراهی و صبوری همسران ما به عمل آوردند، انگار سختی‌هایی که در 8 ماه غیبت ما متحمل شده بودند، جبران شد. دیدار ایشان، دلگرمی بزرگی برای خانواده‌ها و یک افتخار بزرگ برای همه ما بود.  دکتر طاهرنیا در جلسه با امیر دریادار دوم «فرهاد فتاحی»، فرمانده ناوگروه86 *... و صحبت پایانی؟ - روز اول ماموریت، جلسه‌ای از طرف فرمانده ناوگروه 86 با حضور فرماندهان واحدهای مختلف در ناوشکن دنا برگزار شد. در آن جلسه، من به‌عنوان فرمانده تیم پزشکی به فرمانده ناوگروه قول دادم به همراه کادر درمان، تمام تلاش‌مان را برای حفظ سلامت اعضای ناوگروه به کار ببندیم. قول دادم با توکل بر خدا و استفاده از تجربیات پزشکی، شرایطی فراهم کنیم که همان‌طور که نیروها را سالم از خانواده‌ها تحویل گرفتیم، به همان شکل و با سلامت کامل آنها را به عزیزان‌شان برگردانیم. خدا را شکر می‌کنم که از این آزمون، روسفید بیرون آمدیم و توانستیم به قول‌مان عمل کنیم. در پایان، از همسرم، لیلا کریمی، و فرزندانم، ایلیا و بردیا برای همراهی ارزشمندشان تشکر می‌کنم. علاوه‌براین، به تمام همرزمانم در این ماموریت؛ چه همرزمانی که در این ناوگروه حضور داشتند و چه نفراتی که از روی خشکی و در کشور خودمان، حرکت ناوگروه را رصد می‌کردند، واقعاً خسته نباشید می‌گویم و از زحماتشان تشکر می‌کنم. برای تمام مردم ایران هم، آرزوی سلامتی، سربلندی و افتخارآفرینی دارم.   پایان پیام/


",social,"۲۳:۴۸
                                        ۱۴۰۲-۵-۳۱"
45,"
                                        روسیه آماده همکاری درباره دریای خزر
                                    ","
به گزارش گروه جامعه خبرگزاری فارس، مجتبی ذوالجودی، معاون محیط‌زیست دریایی و تالاب‌های سازمان حفاظت محیط‌زیست کشور، در آیین تودیع و معارفه مدیرکل حفاظت محیط‌زیست استان کرمان برگزار شد، با بیان اینکه سازمان محیط‌زیست به دنبال تعیین و ارائه راهکار در راستای توسعه همه‌ جانبه کشور است، اظهار داشت: تلاش ما در این سازمان همراهی با برنامه‌های دولت و سیاست‌های نظام است. وی با اشاره به مشکلات و مسائل محیط‌زیستی که در موضوع توسعه مکران وجود داشت، گفت: سازمان محیط‍‌‌‌زیست در این موضوع همراه شده و برای حل مشکلات راهکار ارائه کردیم. ذوالجودی با بیان اینکه در سازمان محیط‌زیست تقریباً همراه هستیم و معتقدیم خیلی از مشکلات محیط‌زیست را می‌توانیم از طریق تعامل با دیگر کشورها و همکاری کشورهای همسایه حل کنیم، افزود: در کنار کارهای حوزه محیط‌زیست، در حوزه دیپلماسی نیز موفق بوده‌ایم. وی با اشاره به سخنان اخیر رئیس سازمان محیط‌زیست کشور درباره دریای خزر، گفت: روسیه پیام داده که آماده همکاری بیشتر با ایران در زمینه مسائل این حوزه است. پایان پیام/


",social,"۱۶:۳۷
                                        ۱۴۰۲-۵-۳۰"
46,"
                                        «روایت اول» حادثه تروریستی شاهچراغ(ع) را این جوانان دست گرفتند+فیلم و عکس
                                    ","
گروه جامعه خبرگزاری فارس- مریم شریفی؛ «جنگ امروز، جنگ روایت‌هاست و اگر در بزنگاه‌ها، روایت اول را دست نگیری، قافیه را در همراه کردن افکار عمومی باخته‌ای»... حالا و بعد از حوادث سلسله‌وار سال‌های اخیر که یک جنگ تمام‌عیار رسانه‌ای را علیه ایران اسلامی به دنبال داشته، دیگر کمتر کسی می‌تواند به صحت این هشدار، تردید وارد کند. جوانان دغدغه‌مند «حسینیه هنر شیراز»، یکی از همان گروه‌هایی بودند که با درک درست از فضای رسانه در دنیای امروز، «روایت» را به‌عنوان مسأله اول در مسیر فعالیت‌شان در حوزه رسانه و تاریخ شفاهی انتخاب کردند. همین ریل‌گذرای هوشمندانه در ادامه، در دو حادثه تروریستی در حرم حضرت شاهچراغ(ع)، حسابی گره‌گشا شد. روایت‌های اهالی حسینیه هنر شیراز از جزییات حادثه در اولین دقایق و ساعات پس از این دو حادثه تلخ، همان گمشده مخاطبان بود و توانست این بار، روایت اول را نصیب جبهه رسانه‌ای دلسوزان انقلاب و ایران کند. در هفتمین روز حادثه تروریستی اخیر در حرم شاهچراغ(ع)، در گفت‌و‌گو با «محمدصادق شریفی»، محقق حوزه تاریخ شفاهی و عضو حسینیه هنر شیراز، عملکرد روایتگران جوان این مرکز در حوادث چند سال اخیر را بررسی کردیم.  گروهی از اعضای حسینیه هنر شیراز در کنار حجت الاسلام نیری، مسؤول سابق نهاد رهبری در دانشگاه شیراز در میدان «روایت» حاضر نباشی، بازی را باخته‌ای «در دوران دانشجویی، دغدغه هویت و مشارکت فعالانه در مسایل و رویدادهای اجتماعی، ما و گروهی از دوستان فعال را دور هم جمع کرد و فعالیت‌هایی در این زمینه انجام دادیم. در آن فعالیت‌های خودجوش، هرچه پیش رفتیم، بیشتر نیاز به روایتگری در زمینه مسایل اجتماعی را درک کردیم. بعد از فارغ‌التحصیلی که با ناآرامی‌های سال 96 و انعکاس آن در فضای مجازی مواجه شدیم، بیش از پیش به خلأ موجود در زمینه روایت در جامعه پی بردیم. در ادامه، پیگیری این دغدغه، ما را به راه‌اندازی حسینیه هنر شیراز رساند.»  کتاب «نهضت در شیراز»، اولین دایرة‌المعارف مصور تاریخ انقلاب در شیراز از سال 42 تا 57  «محمدصادق شریفی»، محقق و تدوینگر حوزه تاریخ شفاهی و عضو حسینیه هنر شیراز در ادامه، از شروع هدفمند فعالیت‌های این مرکز در عرصه روایتگری اینطور می‌گوید: «سال 97 که حسینیه هنر شیراز با محوریت تاریخ شفاهی و روایتگری شروع به کار کرد، به این فکر کردیم که در عمر 40 و چند ساله انقلاب اسلامی، روایت‌های حول قیام مردم علیه حکومت پهلوی و شکل‌گیری انقلاب اسلامی، همیشه روایت‌های مرکزگرا بوده و به‌ندرت، وقایع منجر به انقلاب در شهرهای دیگر روایت شده و جای روایت‌های اختصاصی شهرهای دیگر، بعد از گذشت 4 دهه از پیروزی انقلاب اسلامی همچنان خالی است. اینطور بود که اساس کار در حسینیه هنر شیراز، بر تاریخ شفاهی و جمع‌آوری و تدوین روایت‌ها و خاطرات چهره‌های بومی شهر شیراز از دوران مبارزات انقلاب قرار گرفت. تحقیقات و گفت‌وگوهای مفصل و دامنه‌داری شروع شد و بعد از چند سال، ماحصل آن در قالب کتاب «نهضت در شیراز» به چاپ رسید. این کتاب که اولین دایرة‌المعارف مصور تاریخ انقلاب در شیراز از سال 42 تا 57 است، امسال در نمایشگاه کتاب رونمایی شد. اما در زمانی که ما مشغول انجام تحقیقات این کتاب بودیم، مجموعه حوادثی از سال 98 پشت سر هم اتفاق افتاد که باعث شد طراحی اولیه ما برای فعالیت‌های حسینیه هنر شیراز دستخوش تغییر شود.»  مجموعه کتاب های منتشرشده در حسینیه هنر شیراز در حوزه تاریخ شفاهی و روایتگری از «حافظ دل‌ها» تا «نذر نفس» «سیل نوروز 98 شیراز، اغتشاشات بنزینی آبان 98 که متاسفانه شیراز هم یکی از کانون‌های آن بود، شهادت سردار حاج قاسم سلیمانی در دی ماه 98 و در ادامه، آغاز شیوع ویروس کرونا در ایران در اسفند سال 98، حوادث سلسله‌واری بود که رسالتی که برای خودمان تعریف کرده بودیم را به ما یادآوری کرد؛ اینکه ما فقط تاریخ‌نگار نیستیم بلکه مسئله ما، روایت است. بر همین اساس، در این حوادث وارد میدان شدیم و کار روایتگری را شروع کردیم. شهادت سردار سلیمانی اما نقطه عطف روایتگری ما بود. به میان مردم شیراز رفتیم و به ثبت حال و هوای آنها در وداع با سردار دل‌ها پرداختیم. کتاب «حافظ دل‌ها» که در سال 99 و در اولین سالگرد شهادت حاج قاسم منتشر شد، دربرگیرنده خاطرات و روایت‌های مردم شیراز از شهادت سردار است.» اما حکایت آن ویروس منحوس، حکایت دیگری بود. کرونا با خودش وحشت آورده بود اما مردم، آن جو سنگین را با سلاح همدلی و محبت شکستند. جوانان دغدغه‌مند حسینیه هنر شیراز هم، شدند راوی آن همدلی‌ها: «گروه‌های جهادی شیراز که برای غسل و تدفین اموات کرونایی داوطلب شدند، ما هم برای ثبت خاطرات و تجربیات آنها همراهشان شدیم و مجموعه روایت‌های آنها را در قالب کتاب «هفت خوانِ شستن» در اختیار علاقه‌مندان قرار دادیم. در ادامه به سراغ تمام نیروهای داوطلب و جهادی فعال در عرصه کمک‌رسانی کرونا رفتیم؛ از جهادگرانی که برای خدمت به بیماران کرونایی، وارد بخش کرونا شده بودند تا جوانی که با دکه قهوه سیارش به بیمارستان می‌آمد و با اهدای قهوه رایگان، از زحمات کادر درمان تقدیر می‌کرد. کتاب «نذر نفس» با روایت‌های همین مهربانی‌های خودجوش مردم شیراز در دوره کرونا تدوین شد.»  تروریستی که روایت‌های ما را زخمی کرد «حادثه تروریستی حمله به حرم حضرت شاهچراغ(ع) در آبان 1401، روایتگری ما را وارد مرحله جدیدی کرد. در شب اول حادثه که هنوز همه در بهت و شوک بودند و شرایط خاص امنیتی بر حرم حاکم بود، چند نفر از دوستان ما به حرم رفتند اما با وجود تلاش زیاد، موفق به ورود نشدند. با این حال، یکی از آنها مشاهدات و شنیده‌هایش را در اولین فرصت نوشت. وقتی آن روایت را همان شب در فضای مجازی به اشتراک گذاشتیم، با اینکه روایت منسجمی نبود، اما خیلی خوب دیده شد و در گروه‌ها و کانال‌های متعددی بازنشر شد. اینجا یک بار دیگر به ما اثبات شد مسئله روایت و اولین روایت، چقدر مهم است.» عضو حسینیه هنر شیراز در ادامه می‌گوید: «از فردای آن روز، با تمرکز روی اتفاقات مرتبط با این حادثه تروریستی، شروع به روایتگری کردیم؛ یک گروه با حضور در بیمارستان، روایت مجروحان را از حادثه ثبت کردند. یک گروه به دیدار خانواده شهدا رفتند و با آنها گفت‌وگو کردند. حضور در معراج شهدا، ثبت و ضبط اتفاقات مراسم تشییع شهدا و گفت‌وگو با خادمان، نیروهای امدادی و... هم، بخش دیگری از روایتگری ما بود.»  روایت اول را به دست بگیری، مخاطب جذب دیگران نمی‌شود اهالی حسینیه هنر شیراز به هدف زده بودند و روایت‌های دسته‌اول و سریع‌شان از حادثه تلخ حمله تروریستی به شاهچراغ(ع)، همانی بود که مخاطب سرگردان، تشنه آن بود: «حدود 120 ساعت با افراد مختلف؛ از شاهدان عینی تا خانواده شهدا و مجروحان مصاحبه کردیم و روایت‌هایمان آنقدر خوب دیده شد که حداقل در خود شیراز به مرجع اصلی خبرهای حادثه تروریستی شاهچراغ(ع) تبدیل شدیم. مجموع این اتفاقات باعث شد متولیان جشنواره عمار تصمیم گرفتند مراسم افتتاحیه جشنواره عمار سال گذشته را در شیراز برگزار کنند. ما در حال و هوای جشنواره هم، توانستیم آن روایت‌ها را بیشتر منتشر کنیم و بیشتر به گوش مخاطبان برسانیم.»  برای روایتگران جوان شیرازی، این یک تجربه ارزشمند بود. آنها سربازان خط مقدم جنگ روایت‌ها درباره حادثه تروریستی شاهچراغ(ع) شده بودند و به‌وضوح تاثیر موفقیت‌شان در این صحنه جنگ را بر مخاطب می‌دیدند. محمدصادق شریفی در این باره می‌گوید: «همیشه در بحران‌ها، ما متاسفانه روایت اول را از دست می‌دادیم و به همین دلیل، در مراحل بعد برای اقناع افکار عمومی، متحمل هزینه می‌شدیم. یک علت این ماجرا، تکیه بر عناصر رسانه‌ای مرکز است. مثلا این یک واقعیت است که خبرنگاری که در تهران حضور دارد، به طور طبیعی، به فضای حادثه تروریستی شاهچراغ دسترسی ندارد و جز یکی دو خبر کلی از ماجرا در گفت‌وگو با مسؤولان، اطلاعات دیگری نمی‌تواند به مخاطب بدهد. در چنین شرایطی، صحنه روایت به دست دیگران می‌افتد. اما روایتگران ما به سر صحنه ماجرا رفتند، با شاهدان عینی مصاحبه کردند و خودشان هم در حال و هوای حرم بعد از آن حادثه تلخ قرار گرفتند و همه اینها در روایت‌هایشان منعکس شد. البته کار ما به روایت اولیه حادثه، محدود نشد. دوستان ما با حضور در مدارس شهید «آرشام سرایداران» و شهید «محمدرضا کشاورز»، با همکلاسی‌ها و معلم‌های آنها گفت‌وگو کردند و ضمن نگارش روایت‌های آنها، نماهنگ‌ها و مستندهایی هم در این زمینه تولید کردند که مستند «غیبت موجه» و مجموعه نماهنگ «سایه بالاسر» از جمله این تولیدات است.»  راننده کامیون بابلسری به یاد شهدای شاهچراغ چه کرد؟ «چند طرح در زمینه روایتگری حادثه تروریستی شاهچراغ در سال 1401 تعریف کردیم. اول، واقع‌نگاری آن حادثه از طریق گفت‌وگو با افرادی که در آن زمان در حرم بودند؛ خادمان، مجروحان و زائران. دوم، معرفی شهدای مظلوم حادثه. در این بخش، تصمیم گرفتیم در گفت‌وگو با خانواده شهدا، با پرداختن به شخصیت و اخلاق و سبک زندگی هر شهید، سیری که او را به شهادت در حرم رساند، برای مخاطب ترسیم کنیم. سوم، مردم‌نگاری. در این بخش، کنجکاو بودیم بدانیم حادثه تلخ حمله تروریستی به حرم حضرت شاهچراغ(ع)، چه تاثیری بر مردم گذاشته است. همکاران ما در حسینیه هنر، برای اجرای دو طرح اول، مشغول انجام مصاحبه‌ها و جمع‌آوری اطلاعات شدند و همچنان هم کار ادامه دارد. اما طرح مردم‌نگاری را به شیوه‌ای متفاوت اجرا کردیم. در ایام نوروز امسال که با ماه مبارک رمضان مصادف شده بود، یک نمایشگاه با محوریت این حادثه تروریستی در فضای داخلی حرم - حد فاصل مزار شهدای شاهچراغ و حرم امامزاده سید میر محمد (ع) – برگزار کردیم. در این نمایشگاه، اتفاقات آن حادثه تلخ را در قالب کمیک موشن، در معرض دید زائران که اغلب هم مسافر بودند، گذاشته بودیم. زائران وقتی در آن فضای واقع‌نگاری قرار می‌گرفتند، به شکل مصور با وقایع آن روز ناگوار آشنا می‌شدند؛ اینکه تررویست از کجا وارد حرم شد، چند نفر را شهید کرد، خادم شهید کجا بر زمین افتاد، آن پسر محصل و آن مادر جوان چطور گلوله خوردند و مظلومانه به شهادت رسیدند و...     *عهدی که راننده بابلسری برای روایت مظلومیت شهدای شاهچراغ بست بعد از بازدید از نمایشگاه، به سراغ این زائران می‌رفتیم و با آنها مصاحبه می‌کردیم. در این طرح، علاوه‌بر ثبت احساس و نگاه مردم نسبت به این حادثه، می‌خواستیم آنها را هم در زمینه زنده نگه‌داشتن یاد شهدای شاهچراغ، فعال کنیم. اینطور بود که در یک حرکت نمادین، زائران و مجاوران حرم، عهد می‌بستند که راوی مظلومیت شهدای شاهچراغ باشند. مثلاً یک راننده کامیون بابلسری گفت: «من از این به بعد عکس شهدای شاهچراغ را روی شیشه ماشینم می‌زنم. با این کار، در کل کشور که می‌چرخم، مردم با این شهدای مظلوم آشنا می‌شوند.» به قولش هم عمل کرد و عکس ماشینش را هم برای ما فرستاد. خانم زائری هم گفت: «من گهگاه شیرینی یا کیک می‌پزم و به یاد شهدای شاهچراغ در مسجد محله‌مان توزیع می‌کنم.» یک زائر دانش‌آموز هم گفت: «من نقاشی شهدای شاهچراغ را می‌کشم و در مدرسه به دوستانم نشان می‌دهم.» در مجموع، ما این سه طرح را درباره حادثه تروریستی آبان 1401 در دست اجرا داریم و قرار است محتواهای نهایی هر سه طرح، تبدیل به کتاب شود.»  آه از غمی که تازه شود با غم دگر... بهت و ناباوری. حال مردم ایران و به‌ویژه مردم شیراز بعد از شنیدن خبر دومین حمله تروریستی به حرم مطهر حضرت شاهچراغ(ع) در کمتر از یک سال را شاید با این دو واژه بتوان توصیف کرد. احوال روایتگران حسینیه هنر شیراز که برای تدارک کتاب‌های مرتبط با حادثه تروریستی اول حرم شاهچراغ، هنوز با بازماندگان آن حادثه همنشین بودند اما چیزی فراتر از اینها بود. شریفی در این باره می‌گوید: «تکرار حمله تروریستی به حرم، برایمان باورکردنی نبود اما با وجود شوک و غمی که به همه ما دست داده بود، تمام همکاران به‌سرعت و به‌صورت خودجوش برای تولید اولین روایت‌ها از حادثه جدید، وارد عمل شدند. دغدغه همه ما این بود که این بار، کوچکترین تعللی نباید در ارائه روایت اول صورت می‌گرفت. همزمان چند نفر به حرم و چند نفر به بیمارستان رفتند و از هر طریقی که می‌توانستند، شروع به کسب اطلاعات برای روایت ماجرا کردند. الحمدلله نتیجه هم، قابل قبول بود. در حادثه تروریستی پارسال، ما در شب اول فقط یک یا دو روایت داشتیم اما این بار در شب اول، بیش از 10 روایت تولید و منتشر کردیم. این روال در روزهای بعد، سرعت و انسجام بیشتری پیدا کرد و ما در اولین فرصت، هم با حضور در منزل شهید حادثه، روایت‌هایی درباره ایشان به مخاطبان ارائه کردیم و هم در گفت‌وگو با خادمان و مجروحان به‌عنوان شاهدان عینی، حادثه را از زوایای مختلف برای مردم روایت کردیم. همکاران ما هم با روایت‌های مکتوب و هم با تهیه فیلم و عکس از افراد حاضر در متن حادثه و خانواده شهدا، همچنان به روایتگری در این زمینه ادامه می‌دهند.» ****** چند روایت معتبر در بهت ساعات اولیه انتشار خبر حادثه تروریستی جدید در حرم شاهچراغ(ع) که مردم دنبال جزییات بیشتری از حال و هوای حرم و ابعاد حادثه بودند، اسم و نشانی یک کانال در فضای مجازی دست‌به‌دست می‌شد. «حافظه»، همان کانالی بود که برای دسترسی به روایت‌های دسته‌اول از حادثه تروریستی 22 مرداد 1402 به حرم شاهچراغ(ع) به کاربران توصیه می‌شد. ما هم به رسم مشت نمونه خروار، شما را به بازخوانی چند مورد از روایت‌های این کانال مهمان می‌کنیم.  اگه شهید بشی، ما چی کار کنیم؟ راوی: زهرا سادات هاشمی قرار بود با بچه‌ها برویم موکب سر کوچه. دخترم را در کالسکه نشاندم و آماده رفتن شدیم. گوشی‌ام شارژ نداشت اما نمی‌دانم چی شد «بله» را باز کردم و وارد گروه همکاران شدم. اولین پیام نوشته بود: «دوباره به شاهچراغ حمله شده»! ناخواسته کالسکه را ر‌ها کردم و سمت همسرم رفتم تا خبر را نشانش دهم. هنوز همه پیام‌ها را نخوانده بودم که گوشی‌ام خاموش شد. گفتم: خدا کنه راست نباشه. مگه میشه دوباره حمله کرده باشن؟ به هم ریخته بودم. گفتم: برگردید خونه. نمی‌ریم موکب. بچه‌ها غر می‌زدند: چی شده؟ چرا نمی‌ریم؟... تلویزیون را که روشن کردم، بچه‌ها ماجرا را فهمیدند. خاطرات حاج قاسم در ذهنم مرور شد. آن زمان هم بچه‌های ۴ ساله و ۵ ساله من، خبر شهادت حاج قاسم را از تلویزیون شنیدند. گوشی‌ام که کمی شارژ شد، گفتم: من باید برم حرم. مهدی ترسیده بود. مدام می‌گفت: «مامان! می‌خوای بری شهید بشی؟ اگه شهید شدی، ما چی کار کنیم؟ مگه نگفتی اینا می‌ترسن و دیگه حمله نمی‌کنن؟ چرا دوباره اومدن؟»... یک‌ریز حرف می‌زد و وسط حرف‌هایش مثل آلارم ساعت، تکرار می‌کرد: «اگه شهید شدی چی؟» اعصاب نداشتم آرامش کنم. فقط گفتم: شهادت که الکی نیست. نترس شهید نمی‌شم. ولی انگار گوشش بدهکار نبود. این بار که گفت: «اگه شهید بشی، ما چی کار کنیم؟»، چهره آرتین در ذهنم نقش بست اما اسمش را به زبان نیاوردم. فقط گفتم‌: بقیه که مامان و باباهاشون شهید میشن، چی کار می‌کنن؟ تو هم مثل اونا. همان موقع، فاطمه، خواهر ٩ساله‌اش گفت: «آرتین چی کار کرد؟...»  اهالی حرم، سپر جان مردم راوی: محمدحسین عظیمی در بیمارستان نمازی، سراغ یکی از مجروحان رفتم. لباسش خونی شده بود. صدایش می‌لرزید ولی حالش خوب بود. از ماوقع که پرسیدم، گفت: «برای انگشت زدن به باب‌المهدی(عج) رفته بودم که صدای رگبار آمد. سر که برگرداندم، یک خانم چادری روی زمین افتاده بود. گلوله به کلیه‌اش خورده بود. ضارب را از همان فاصله دیدم. مردک اسلحه‌اش را گرفته بود سمت مردم و تیراندازی می‌کرد. هنوز اسلحه‌ام را تحویل نگرفته بودم. تنها کاری که از دستم برمی‌آمد این بود که همراه دیگر نیروهای امنیتی، مردم را هل بدهم داخل حرم. خودمان را حائل کرده بودیم که اگر قرار است تیری بخورد، به ما بخورد نه مردم. داشتم مردم را داخل حرم می‌فرستادم که چشمم خورد به پیرزنی که نمی‌توانست راه برود. تروریست اسلحه را سمت پیرزن گرفته بود. دویدم و توی بغل گرفتمش و از تیررس دورش کردم. تا انداختمش توی کانکس، مردم هجوم آوردند و زیر دست‌وپا افتادم...» وسط توضیحاتش، خانمی از راه رسید و با گریه او را در بغل گرفت. مرد مجروح که سعی می‌کرد خواهرش را آرام کند، گفت: «باکیم نیس آبجی. باکیم نیس. این خون‌ها هم که روی پیرهنمه، مال مردم بیگناهیه که مجروح شدن.» و رو به من ادامه داد: «دور بدن خانمی که تیر به کلیه‌اش خورده بود، چادر پیچیدیم تا خونش بند بیاید.» و دوباره انگار یاد ضارب افتاده باشد، گفت: «طرف، قیافه‌اش ایرانی نبود. اسلحه را گرفته بود سمت مردم باز هم شلیک کند که یکی از بچه‌ها با دفاع شخصی، اسلحه‌اش را انداخت و دستگیرش کرد.»     *یکی از اولین روایت های پس از حادثه تروریستی اخیر در حرم شاهچراغ(ع) از مهمانان پیاده شاهچراغ چه خبر؟ راوی: محمدصادق شریفی در اولین دقایق بعد از حادثه تروریستی، خودمان را به حرم شاهچراغ(ع) رساندیم اما اجازه ورود نمی‌دادند. جلوی حرم، سید حامد با یکی از خادمان داخل حرم تماس گرفت. خادم شروع به شرح ماجرا کرد و در میان صحبت‌هایش، با اشاره به مهمانان ویژه آن روز حرم گفت: «قرار بود گروهی از فیروزآباد بیایند دارالقرآن حرم برای استراحت؛ همان‌هایی که برای پیاده‌روی شاهچراغ آمده بودند. می‌خواستم بروم انبار مرکزی جلوی باب‌المهدی وسایلی را بردارم و فضای استراحت آن‌ها را آماده کنم که از حوالی باب‌المهدی صدای تیراندازی آمد. جلوی انبار، آقایی تیر به کتفش خورد و روی زمین افتاد. یکی از خدام هم تیری به پایش اصابت کرد. در هجوم مردمی که در حال فرار بودند، نتوانستم قیافه تروریست را ببینم. در آن لحظات، چیزی در ذهنم جرقه زد. دویدم سمت دارالقرآن. طبقه بالا، کلاس برقرار بود. چند خانم از بالا آمدند پایین. صدای تیراندازی را شنیده بودند و می‌خواستند بروند بیرون که مانع‌شان شدم و در را بستم.»  جلوی باب‌الرضا(ع) نشسته بودم همین روایت را بنویسم که یکی از بچه‌ها گفت: «اینا از حج برگشتن؟!» چرخیدم سمت نگاهش. ٢٠، ٣٠ جوان و نوجوان سفیدپوش داشتند از در VIP می‌آمدند بیرون و می‌رفتند آن طرف خیابان. سید داد زد: «نکنه اینا همون فیروزآبادی‌ها هستن...» دویدم سمت‌شان. جلوی یکی دوتایشان را گرفتم و گفتم: «بچه‌ها شما از فیروزآباد اومدید؟ به علامت تأیید که سر تکان دادند، پرسیدم: «داخل بودید؟ چیزی از حادثه رو هم دیدید؟» گفتند: «نه. ما اون طرف بودیم برای نماز.» گفتم: «امشب رو قرار بود توی حرم بمونید. درسته؟» در‌حالی‌که داشتند سوار اتوبوس می‌شدند، گفتند: «بله.» گفتم: «حالا کجا می‌رید؟» گفتند: «برمی‌گردیم فیروزآباد.» دلم لرزید. همان‌طور که بر‌می‌گشتم سمت حرم، با خودم گفتم: فعلا به خیال خودشان حرم را ناامن کرده‌اند اما کور خوانده‌اند. «یرِیدُونَ لِیطْفِؤُا نُورَ الله بِأَفْواهِهِمْ وَاللهُ مُتِمُّ نُورِهِ وَلَوْ کرِهَ الْکافِرُونَ...»  شهید «غلامعباس عباسی»، اولین شهید حادثه تروریستی اخیر در حرم شاهچراغ(ع) برادر شهید، شهید شد راوی: محمدصادق رویگر فردای حادثه، راهی منزل شهید «غلامعباس عباسی»، خادم شهید حادثه تروریستی شاهچراغ شدیم. صحبت‌ها که شروع شد، عکس‌های زمان جنگ شهید را آوردند. پسرعموی شهید گریه‌کنان گفت: «توی سپاه خیلی زحمت کشید» متعجب پرسیدم: «مگه حاجی، پاسدار بود؟!» گفت: «‌ها، بازنشسته شده بود. توی سپاه خرامه، مسؤول تدارکات بود؛ پرکار، مخلص، خاکی...»  برادران شهید از چپ «ابراهیم و غلامعباس عباسی» پسرعمه شهید هم سؤال نپرسیده، شروع کرد: «همین‌قدر بگمت که توی حسینیه به دنیا اومد و توی شاهچراغ از دنیا رفت. باباش خونه‌شون رو کرده بود حسینیه. خودشم توی فاو ترکش خورده بود ولی هیچ‌وقت سراغ جانبازی نرفت. اصلاً حاجی، خودش کاکای شهیده. کاکاش، ابراهیم، جانباز و آزاده بود و آخرم شهید شد.» پسرعمو دوباره وسط حرف پرید و گفت: «خیلی‌فامیل‌دوست بود. اینقدر زنگ همه می‌زد و احوال می‌پرسید که بیشتر موقع‌ها بهش می‌گفتیم: مشکلی پیش اومده؟! با خنده می‌گفت: فقط زنگ زدم برای احوال‌پرسی.»     *روایت یکی از خادمان حرم از خادمی تا شهادت شهید عباسی فکر نمی‌کردم برای خادمی قبولم کنند! راوی: فهیمه نیکخو «فکر نمی‌کردم با مدرک سیکل برای خادمی حرم قبولم کنند.» این را عروس شهید عباسی به نقل از پدرشوهرش گفت و ادامه داد: «بابا تازه چند ماه بود خادم حرم شاهچراغ شده بود اما خواهرشوهرم چند سال می‌شد خادم حرم بود. زمان حادثه، اصلاً به فکر بابا نبودیم. هنوز در ذهن ما، خادم حرم فقط خواهرشوهرم بود که آن روز شیفت نداشت. وقتی خبر شهادت بابا را شنیدیم، تازه یادمان آمد او هم خادم حرم شده بود...» دلش پر بود از اینکه دوباره به حرم بی‌حرمتی شده؛ جایی که محل زیارت و عبادت است. در همان حال گفت: «قاتلان باید مجازات بشن تا کسی دوباره جرئت نکنه به حرم آقا شاهچراغ(ع) تعرض کنه.»  حرم شاهچراغ(ع)، کمتر از یک روز بعد از حادثه تروریستی صحن خالی! راوی: ثریا گودرزی تصمیم گرفتم بروم حرم. تصور می‌کردم بعد از حادثه دیروز، هیچ اسنپی به مقصد شاهچراغ گیرم نیاید. با خودم می‌گفتم: حتماً خیابان‌های اطراف حرم حسابی خلوت است و پرنده در شاهچراغ پر نمی‌زند. اما چند دقیقه بیشتر طول نکشید که راننده‌ای درخواست سفر را قبول کرد و راهی شدم. ساعت ۳ بعدازظهر رسیدم حرم؛ یعنی ۲۰ ساعت بعد از حادثه تروریستی. خیابان‌های اطراف شلوغ بود و صحن حرم، حال و هوای همیشگی‌اش را داشت. پیر و جوان، زن و کودک توی حرم می‌چرخیدند. بچه‌ها بازی می‌کردند و چندتایی از مرد‌ها هم توی صحن، زیرسایه‌بان‌های حرم چرت بعدازظهری می‌زدند. هیچ‌چیز شبیه تصورات ذهنی من نبود. انگار نه انگار که دیروز همین‌جا در همین صحن، عملیات تروریستی اتفاق افتاده بود. حرم خالی بود اما خالی از ترس و دلهره. حرم مثل همیشه پر بود از مردمی شیعه و شجاع و خداپرست.  همدلی، خیلی نزدیک و تکفیر، خیلی دور راوی: محسن فائضی حدود ساعت ٨ و ربع، مادر خانمم زنگ زد و با هیجان و استرس گفت: فلان آشنا توی بازار روح الله(بازار نزدیک حرم) می‌گه شاهچراغ شلوغ شده. خبریه؟ خیلی خونسرد گفتم: خبری که نیست، حتماً مراسم دارن. حالا به خاطر شما نگاه می‌کنم. با تأخیر ۲ دقیقه‌ای با همان خونسردی گوشی را برداشتم و ده‌ها پیام را با شوک خواندم. تلویزیون را روشن کردم. شبکه فارس زیرنویس می‌رفت: دو شهید...! نشستم روی زمین. همان‌طور که گروه‌ها را پایین و بالا می‌کردم، یک چیز ذهنم را درگیر کرده بود؛ باز داستان افغانستانی‌ها، آن هم در این شرایط سیستان و حق‌آبه و... مسأله‌ای که در ماه گذشته زیاد درگیر و پیگیرش بودم. تا نیم ساعت فقط کانال‌ها و صفحات مجازی را چک می‌کردم. کلیدواژه‌های بعضی کامنتها ذهنم را درگیر می‌کرد: افغانی‌ها در ایران، طالبان، اهل سنت... گذشت تا عصر فردا، یکی از بچه‌ها توی گروه تصویری گذاشت که برای من خیلی تکراری بود. تصویری از یک نوجوان افغان که در حرم شاهچراغ، دست‌بسته، به شیوه برادران اهل سنت، نماز عصرش را می‌خواند. چه عجب یک عکس خوب گرفت! دوباره به عکس نگاه کردم و زیر لب زمزمه کردم: همدلی همین نزدیکی‌هاست ولی تکفیر چقدر دور است... آنچه در یک ماه گذشته ضریب گرفته، نه بر مبنای واقعیت بلکه براساس یک شیطنت رسانه‌ای هدفمند است. کاش بیشتر حواسمان باشد... پ. ن: مجری عملیات تروریستی حرم شاهچراغ(ع)، تاجیکستانی است.   پایان پیام/


",social,"۰۰:۰۱
                                        ۱۴۰۲-۵-۲۹"
47,"
                                        بازدید سفیر کره جنوبی از جاذبه‌های گردشگری و تاریخی ارومیه
                                    ","
به‌گزارش گروه جامعه خبرگزاری فارس به نقل از اداره کل روابط عمومی و اطلاع رسانی وزارت میراث فرهنگی، گردشگری و صنایع دستی، یون کانگ هیون، سفیر کره جنوبی، که برای تماشای مسابقات والیبال مردان آسیا به ارومیه سفر کرده است، روز دوشنبه 30 مرداد 1402 از جاذبه‌های تاریخی و گردشگری این شهرستان از جمله موزه باستان‌شناسی و کلیسای حضرت مریم بازدید کرد. سفیر کره جنوبی در این بازدید ضمن ابراز خشنودی از فراهم شدن شرایط برای سفر به ارومیه اظهار کرد: آذربایجان غربی و ارومیه دارای فرهنگ و تاریخ غنی بوده و آشنایی با این تاریخ برای من جذاب بود. یون کانگ هیون افزود: من همیشه از سفر به شهرهای مختلف ایران لذت می‌برم و سفر به ارومیه نیز یکی از لذت‌بخش‌ترین سفرها برای من است. همچنین در حاشیه بازید سفیر کره جنوبی از موزه، مرتضی صفری، مدیرکل میراث‌فرهنگی، گردشگری و صنایع‌دستی آذربایجان غربی خواستار حضور سرمایه‌گذاران کره‌جنوبی برای سرمایه‌گذاری در زیرساخت‌های گردشگری استان شد. در پایان این بازدید از طرف سفیر کره جنوبی هدیه‌ای به نشانه گرامی‌داشت شصتمین سالگرد همکاری سیاسی ایران و کره جنوبی به مرتضی صفری، مدیرکل میراث‌فرهنگی، گردشگری و صنایع‌دستی آذربایجان غربی و داریاووش عزیزیان، کشیش کلیسای شرق آشور ارومیه اهدا شد. پایان پیام/


",social,"۱۷:۵۷
                                        ۱۴۰۲-۵-۳۰"
48,"
                                        رأی ابطال شرط سنی معلم شدن لازم‌الاجراست؛ دفترچه کنکور اصلاح شود
                                    ","
به گزارش خبرنگار آموزش و پرورش خبرگزاری فارس، روایت سقف سنی برای ورود به دانشگاه فرهنگیان و طی کردن مسیر معلمی، دغدغه‌ای است که تعداد زیادی از داوطلبان شغل معلمی دارند؛ کسانی که به هر دلیلی نمی‌توانند در همان سال‌های اول بعد از گرفتن دیپلم، وارد دانشگاه فرهنگیان شوند و بعد هم با سدی به نام سقف سنی مواجه می‌شوند. نکته‌ای که باعث شد تا داوطلبان شغل معلمی، بیشتر پیگیر افزایش سقف سنی باشند، جذب معلم از طریق آزمون استخدامی بود که افرادی با سن‌های حتی 40 سال و بیشتر هم برای پذیرفته می‌شدند اما سقف سنی ورود به دانشگاه فرهنگیان تغییر نمی‌کرد. یکی از داوطلبان شغل معلمی به خبرنگار فارس می‌گوید: «اگر یک فرد 26 ساله وارد دانشگاه فرهنگیان شود، بعد از 4 سال، در 30 سالگی معلم خواهد بود اما می‌بینید که افراد در آزمون استخدامی با سن بالا وارد شغل معلمی می‌شوند و توجیه مسؤولان هم این است که این افراد تحصیلات عالیه دارند اما سؤال این است که آیا این افراد همان انرژی یک معلم 30 ساله و کمتر را دارند. آیا می‌توانند به خوبی از پس آموزش و اداره کلاس درس برآیند؟ آن هم کسانی که فقط در یک دوره کوتاه آموزشی حضور پیدا می‌کنند و به سرعت سر کلاس درس فرستاده می‌شوند».   * نامه درخواست افزایش سقف سنی ورود به دانشگاه فرهنگیان به 26 سال و دلایل آن هفدهم تیر امسال(1402)، دیده‌بان شفافیت و عدالت طی نامه‌ای به دبیرکل شورای عالی آموزش و پرورش خواستار اصلاح شرط سنی و معدل برای داوطلبان ورود به دانشگاه فرهنگیان شد.  در این نامه آمده بود: احتراماً پیرو نامه رئیس هیأت مدیره دیده‌بان شفافیت و عدالت به وزیر وقت آموزش و پرورش در خصوص افزایش حداکثر سن داوطلبان از ۲۲ به ۲۴ سال برای ورود به دانشگاه فرهنگیان، با تصمیم وزارت آموزش و پرورش سن پذیرش در این دانشگاه به ۲۴ سال افزایش پیدا کرد که این اقدام موجب ورود نخبگان ۲۳ و ۲۴ ساله به دانشگاه فرهنگیان شد. با افزایش سن پذیرش دانشگاه فرهنگیان، دایره انتخاب آموزش و پرورش نیز بالاتر می‌رود و مصاحبه کنندگان می‌توانند افراد نخبه‌تری را برای مقام معلمی برگزینند. اخیراً مصاحبه‌های مختلفی از سوی مسؤولین وزارت آموزش و پرورش مبنی بر کاهش مجدد سن پذیرش به ۲۲ سال برای ورود به این دانشگاه منتشر می شود که این اخبار موجب نگرانی داوطلبان کنکور و جوانان کشور که بر اساس مصوبه قبلی یعنی سن ۲۴ سال برنامه ریزی داشتند، شده است. در بخش دیگری نیز از این نامه آمده است: گروهی دیگر از داوطلبان خواهان احتساب مدت زمان خدمت سربازی بر سقف حداکثر سنی پذیرش در این دانشگاه همانند سایر دانشگاه‌های کشور هستند. در این دانشگاه برخلاف سایر دانشگاه‌ها، مدت زمان خدمت نظام وظیفه داوطلبان (۲ سال) برای داوطلبانی که خدمتشان را سپری کرده‌اند به حداکثر سن پذیرش دانشگاه محاسبه نمی‌شود. با احتساب این مدت زمان، دانشگاه باید سقف سنی پذیرش در این دانشگاه را تا ۲۶ سال افزایش دهد. با افزایش حداکثر سن پذیرش به ۲۶ سال برای تمام داوطلبان، باز هم این سقف سنی، ۱۰ سال از شرط سنی آزمون استخدامی دستگاه های اجرایی کمتر است (حداکثر سن در آزمون استخدامی آموزش و پرورش ۳۶ سال است) لذا افزایش حداکثر سن ورود به دانشگاه فرهنگیان به ۲۶ سال در جهت مساعدت با داوطلبانی که مشتاق ورود به دستگاه تعلیم و تربیت هستند، خواسته ای منطقی و سازنده به نظر می‌رسد. * کاهش سن ورود به دانشگاه فرهنگیان به 22 سال شورای عالی آموزش و پرورش با درخواست داوطلبان برای افزایش سقف سنی ورود به دانشگاه فرهنگیان نه تنها موافقت نکرد بلکه همان 24 سالی که وجود داشت را کمتر کرد و به 22 سال در سال 1403 رساند. در هزار و بیست و هشتمین جلسه شورای عالی آموزش و پرورش که اوایل مرداد امسال با حضور وزیر آموزش و پرورش، دبیرکل شورای عالی و سایر اعضای آن در سالن جلسات وزارت آموزش و پرورش برگزار شد، «شرایط و شایستگی‌های جذب داوطلبان ورود به آموزش و پرورش از مسیر آزمون سراسری» پس از بحث و بررسی به تصویب رسید. در این مصوبه، داشتن حداکثر ۲۲ سال تمام، برخورداری از سلامت جسمانی و روانی کامل و توانایی حسن انجام وظایف محوله، تعیین وضعیت نظام وظیفه، نداشتن اعتیاد به هر نوع مواد مخدر از جمله مهم‌ترین شرایط عمومی داوطلبان برای ورود به آموزش و پرورش اعلام شد. * اثری از رأی دیوان عدالت اداری در دفترچه انتخاب رشته کنکور نیست در این بین، یکی از داوطلبان شغل معلمی نسبت به سقف سنی مطرح شده برای ورود به دانشگاه فرهنگیان به دیوان عدالت اداری شکایت کرد و دیوان هم رأی داد که شرط سنی ابطال شود. اما حالا در دفترچه انتخاب رشته کنکور سراسری منتشر شده است؛ شاهد همان شرط سنی 24 سال هستیم؛ در این دفترچه آمده است: ««به موجب ماده 20 اساسنامه دانشگاه فرهنگیان مصوب جلسه 704 به تاریخ ششم دی 1390 شورای عالی انقلاب فرهنگی، داشتن حداکثر سن 24 سال تمام جهت تحصیل رشته مورد نیاز آموزش وپرورش الزامی است». * احمدی: رأی دیوان عدالت اداری قطعا برای ما لازم‌الاجراست قاسم احمدی لاشکی معاون حقوقی و امور مجلس وزارت آموزش و پرورش در گفت‌وگو با خبرنگار آموزش و پرورش خبرگزاری فارس درباره ابطال شرط سنی ورود به دانشگاه فرهنگیان، می‌گوید: رأی دیوان عدالت اداری قطعا برای ما لازم‌الاجراست اما یک سری توضیحاتی در حوزه تعلیم و تربیتی داریم که چرا عددی برای سقف سنی ورود به دانشگاه فرهنگیان تعیین کردیم. وی ادامه می‌دهد: ان‌شاءالله با آنها صحبت خواهیم کرد اما نظر نهایی نظر دستگاه قضایی است. * رأی دیوان عدالت اداری لازم‌الاجراست علی امرایی عضو کمیسیون آموزش دیده‌بان شفافیت و عدالت کشور در گفت‌وگو با خبرنگار آموزش و پرورش در خصوص موضوع سقف سنی ورود به دانشگاه فرهنگیان، می‌گوید: بر اساس ماده 92 قانون دیوان عدالت اداری، رأی دیوان برای مرجع طرف شکایت و سایر مراجع و مقامات مذکور، زمانی که رأی به طرف شکایت ابلاغ شود یا در روزنامه رسمی منتشر شود، الزامی است؛ رأی دیوان عدالت اداری درباره ابطال شرط سنی هم به طرف شکایت ابلاغ شده و نامه‌نگاری برای انتشار در روزنامه رسمی هم انجام شده است.  وی با بیان اینکه شاهد بودیم که دفترچه آزمون سراسری منتشر شد و در آنجا شرطی را تحت عنوان 24 سال مطرح کردند، می‌گوید: در آنجا به ماده 20 اساسنامه دانشگاه فرهنگیان اشاره شده است؛ماده 20 اساسنامه می‌گوید پذیرش دانشجو برای دانشگاه فرهنگیان با مجوز وزارت علوم، تحقیقات و فناوری و به شیوه مورد توافق وزارتین آموزش و پرورش و علوم و تحقیقات و فناوری صورت می‌پذیرد. امرایی اضافه می‌کند: این ماده یک تبصره هم دارد که پذیرش دانشجومعلمان از بین پذیرفته‌شدگان آزمون سراسری پس از تأیید صلاحیت‌ عمومی و تخصصی آنان توسط وزارت آموزش و پرورش صورت می‌پذیرد. یعنی دست وزارتخانه را باز گذاشته است که محدودیت‌ها را تعیین کند. امرایی می‌افزاید: شورای عالی آموزش و پرورش هم بر اساس همین ماده تصمیم‌گیری را انجام داد و برای سال 1403، سن 22 سال را برای ورود به دانشگاه فرهنگیان تصویب کرد اما رأی هیأت عمومی دیوان عدالت اداری، شرط سنی دانشگاه فرهنگیان را کلا باطل کرده است. پس دیگر نباید به ماده 20 اساسنامه دانشگاه فرهنگیان استناد کند.  وی به متن ماده 92 قانون دیوان عدالت اداری اشاره کرد و ادامه می‌دهد: در این ماده صریحا اعلام می‌کند که چنانچه مصوبه‌ای در هیأت عمومی ابطال شود، پس از ابلاغ رأی به طرف شکایت یا انتشار در روزنامه رسمی، رعایت مفاد آن برای مرجع طرف شکایت و سایر مراجع و مقامات مسؤول دستگاه‌های موضوع ماده (۱۲) این قانون الزامی است.    عضو کمیسیون آموزش دیده‌بان شفافیت و عدالت تصریح می‌کند: آموزش و پرورش باید هرچه سریع‌تر طبق مواد قانون دیوان عدالت اداری رفتار کند و بر اساس آخرین رأی که هیأت عمومی دیوان عدالت اداری درباره شرط سنی گذاشته است، سریعا با سازمان سنجش مکاتبه انجام دهد و آن بند شرط سنی را اصلاح کند. وی تأکید می‌کند: اگر آموزش و پرورش بر اساس رأی دیوان عمل نکند، طبق مواد قانون دیوان عدالت اداری، با مراجعه شاکی به دیوان، حکم استنکاف مسؤولان رده بالای وزارتخانه باید صادر شود یعنی هر بخش که استنکاف کرده است، حکم مسؤول رده بالای آن صادر می‌شود. به گزارش فارس، اکنون باید دید آیا رایزنی‌های آموزش و پرورش با دیوان عدالت اداری به سرانجام می‌رسد و یا در نهایت همان حکم دیوان عدالت اداری به اجرا در می‌آید و دفترچه انتخاب رشته کنکور اصلاح می‌شود. هرچند که زمان برای تغییرات در دفترچه انتخاب رشته کنکور زیاد نیست و نیاز است سریع‌تر تکلیف داوطلبان کنکوری شغل معلمی، روشن شود. پایان پیام/


",social,"۱۹:۰۰
                                        ۱۴۰۲-۵-۳۰"
49,"
                                        آنان که در صدد کاهش فروغ اسلام و قرآن بودند خوراک موریانه‌های خاک شدند
                                    ","
به گزارش گروه آموزش و پرورش خبرگزاری فارس، در بیانیه مجمع عالی بسیج دانش‌آموزی در پی هتک حرمت مجدد به قرآن کریم آمده است: بسم الله القاصم الجبارین؛ «فَقَدْ جاءَکمْ بَینَةٌ مِنْ رَبِّکمْ وَ هُدی وَ رَحْمَةٌ فَمَنْ أَظْلَمُ مِمَّنْ کذَّبَ بِآ یاتِ اللَّهِ وَ صَدَفَ عَنْها سَنَجْزِی الَّذِینَ یصْدِفُونَ عَنْ آیاتِنا سُوءَ الْعَذابِ بِما کانُوا یصْدِفُونَ». (انعام، 157)پس برای شما هم از جانب پروردگارتان حجت آشکار و هدایت و رحمت رسید. اکنون ستمکارتر از کسی که آیات خدا را تکذیب کند، کیست؟ و متجاوزتر از روی گردان از اطاعت حق کدام است؟ به زودی آنان را که از آیات ما روی گردانده و مخالفت کرده اند به عذاب سخت مجازات می‌کنیم، و این عذاب کیفر اعراض از آیات ماست». سلام و درود بر نبی مکرم اسلام پیام‌آور مهربانی‌ها حضرت محمد(ص) و اهل بیت مطهر ایشان خصوصا دوازدهمین نور خدا بر زمین و خورشید عالمتاب عدالت و هدایت بر هستی مهدی پسر فاطمه عجل الله تعالی فرجه الشریف. کتب آسمانی بزرگترین نعمت الهی برای هدایت و نجات بشریت از تباهی و سیاه روزی است و در این بین کتاب مبارک و معظم قرآن مجید به عنوان کمال آیات الهی و فانوس هدایت بشر که معجزه بی‌بدیل پیامبر اسلام حضرت محمد بوده، هدیه‌ای است جهانی و متعلق به هر قوم و نژاد و هر برهه‌ای از تاریخ تا روز رستاخیز و حفاظت و اهتمام عامه انسان‌ها به این نور پرفروغ بر همگان واجب و ضروری است. اما در ایام اخیر شاهد هتاکی‌های متعدد توسط فردی معلوم الحال به قرآن کریم و مقدسات و ارزش‌های ملل مسلمان در کشور سوئد هستیم که منجر به اندوه و غضب ملل مسلمان و آزادگان سراسر جهان گردیده است. آقای نخست وزیر سوئد! در هتاکی‌های متعدد به قرآن کریم شاهد حمایت و حفاظت پلیس این کشور و  سرکوب انتقادات و مخالفت‌های صورت گرفته هستیم. زنهار که خودتان را نگران این مسأله می‌دانید و دولت‌تان ارتباطش با حاکمیت سوئد را رد کرده، شعار آزادی بیان سر می‌دهد. باعث تاسف است که شما و امثال شمایی خود را درگیر آزادی‌ای کرده که تمام انسانیت را، شرافت و فطرت پاک انسان را زیر پا می‌گذارد و تن به حقارت‌ها و جنایاتی همچون قرآن سوزی، نژادپرستی، همجنس بازی و هزاران مورد دیگر که از گفتن آن شرم داریم، داده‌اید. اگر آزادی بیان است از هولوکاست بگویید، از قرن‌ها استعمار در این پهنه خاکی بگویید، از کودکان فلسطینی و جنایات اسرائیل و از پروانه‌های پرپر شده ایرانی به دلیل تحریم دارویی بگویید؛ آری نمی‌گویید و نخواهید گفت چون آنچه که از آزادی بیان می‌گویید چیزی جز پوشاندن خیانت‌هایتان و ترویج خباثت‌هایتان به بشریت نیست. ای آقایان مدعی! بدانید اگر نبود نعمت اسلام ناب محمدی و قهرمانان مسلمانی همچون قاسم سلیمانی و ابومهدی المهندس؛ به جای اینکه در کمال آرامش و تأمین امنیت پلیس کشورتان به قرآن کریم و تصاویر این قهرمانان توهین کنید؛ امروزه شاهد رقص آتش گروه‌های تروریستی مانند داعش و القاعده و تجاوز آنان به مال و جانتان در خیابان‌های استکهلم گوتنبرگ و مالمو می‌بودید. دولت و پارلمان و دستگاه قضایی کشور سوئد! درصورتی که شما توان و قدرت لازم جهت مقابله با چنین جنایاتی را در خاک کشورتان ندارید امت‌ها و دولت‌های مسلمان آماده‌اند تا با محاکمه و مجازات عاملین این نوع جنایات عجز و ناتوانی شما را در این مسأله پوشش دهند و هیهات اگر آنچه که در درون قلب‌ها و اذهان شماست، حمایت از این اقدام پست و ذلیلانه باشد. بدانید که قریب به ۱۴ قرن هزاران شخص و گروه و حکومت در صدد این برآمدند تا کمی از فروغ اسلام و قرآن بکاهند اما همه آنان نابود و خوراک موریانه‌های خاک شدند؛ سرنوشت حامیان و عاملان این اقدام حقیرانه نیز به سرنوشتی سیاه و تاریک و عذابی ابدی و دردناک دچار خواهند شد؛ درحالی که خورشید عالم تاب اسلام و قرآن روز به روز اوج می‌گیرد و از شدت و قدرت این نور، چشمان بدخواهان و دشمنانش را کور خواهد کرد. حتماً و قطعاً ان‌شاءالله  و در نهایت مجمع عالی بسیج دانش‌آموزی جمهوری اسلامی ایران به نمایندگی از نوجوانان و دانش‌آموزان امت‌های مسلمان شما را به هدایت و سعادت ابدی یعنی توسل و توجه به قرآن کریم و اهل بیت علیه السلام دعوت کرده و از سرنوشت و انتقامی که در انتظار اعمالتان است بر حذر می‌دارد. باشد که رستگار شوید. سلام بر حقیقت و رهروان حقیقت. پایان پیام/


",social,"۱۴:۵۸
                                        ۱۴۰۲-۵-۳۰"
50,"
                                        پستچی عاشقانه‌ترین نامه‌های جهان باشید
                                    ","
 خبرگزاری فارس؛ گروه جامعه: اربعین در راه است، امسال هم عده ای بنا دارند به این سفر افلاکی بروند. در این سفر تمام توشه راه و مسیر به کرم یاران امام حسین(ع) فراهم است با این حال، رفتن به این سفر مقدمات مخصوص به خود را می خواهد. مقدماتی که کوله بار ما را سنگین کنند نه اینکه از نبودشان دستمان خالی بماند. توشه های این سفر، بیش از آنکه اقلام و کالا باشند در واقع مهارت هایی هستند که کمک می کنند، دستمان در این سفر معنوی پر باشد و از طی کردن راه و مسیر درمانده نشویم. بهتر است از همین حالا دست بکار شد و وقت را از دست نداد.  یک ساعت پیاده روی، یک ربع ورزش اربعین یکی از پر تحرک ترین سفرهای جمعی جهان و دست بر قضا از همین منظر بی‌نظیر است. کدام سفر چند روزه با جمعیتی میلیونی در جهان را سراغ دارید که بر مبنای تحرک جمعی آن هم از نوع پیاده روی برای مقصدی ارزشمند و معنوی تدارک دیده شده باشد؟! برای اربعین، علاوه بر اقدامات لازم برای کسب مجوز و بستن کوله سفر باید به فکر آمادگی جسمانی خوب هم بود. شرایط سفر و اسکان به نحوی است که اگر از قوای بدنی خوبی برخوردار نباشیم، نمی توانیم از عهده اش بر بیاییم. ممکن است در طول سفر بیمار یا کسل شویم یا پس از برگشتن. چاره چیست و چطور می توان از چنین اتفاقاتی پیشگیری کرد؟  راه حل این دغدغه بسیار ساده و آسان است. اگر سبک زندگی ما طوری است که به اندازه کافی تحرک نداریم برای پیشگیری از گرفتگی عضلات، کوفتگی و خستگی که کیفیت سفر ما را کم می کند، باید بدنمان را کم کم به کم خوابی، تحرک و شرایط این سفر عادت دهیم. روزی دست کم یک ساعت پیاده روی کنیم تا عضلات پا به پیاده روی طولانی عادت کند. انجام هر روز دست کم یک ربع ورزش صبحگاهی یا عصرگاهی هم کمک می‌کند، گردش خون در بدن بهتر شود. بدنی چالاک تر داشته باشیم.  تعریق از طریق ورزش و پیاده روی همچنین کمک خواهد کرد که سموم و مواد زائد بدن دفع شود.همین موضوع در بهبود حال عمومی افراد بسیار اثر دارد.  حواستان به داروهایتان باشد به خصوص دیابتی ها! اگر بیمار هستید و داروهایی خاصی مصرف می کنید، قبل از سفر اربعین در صورت امکان حتماً به پزشک مراجعه کنید تا وضعیت سلامت خود را بررسی کنید. به خصوص افرادی که دچار فشارخون بالا، دیابت، چربی خون، کم خونی و بیماری های هورمونی هستند. این بررسی کمک می کند، اگر نیاز به داروهای جدید باشد، برایتان انجام شود. از طرفی پزشک می تواند بنابه شرایط این سفر زیارتی دوز داروها را تنظیم کند تا مبادا دچار مشکل شوید.  بیماران مبتلا به دیابت به خصوص اگر این نخستین بار است که می خواهند به این سفر بروند حتماً دارو و بسته پانسمانی لازم را تهیه کنند. تجربه ثابت کرده در روزهای آخر، عجله و ضرورت انجام کارهای به تعویق افتاده دیگر کارهایی مثل این که مهم هستند را از یاد فرد می برد. موکب های پزشکی در طول مسیر فعال هستند و خدمات درمانی ارائه می دهند. به خصوص موکب هایی که کادر درمانشان ایرانی هستند. اگر حساسیت دارویی یا شرایطی خاص دارید، صرفاً از خدمات درمانی همین موکب ها استفاده کنید. هم زبانی، موهبت بزرگی است که کادر درمان را دقیقاً متوجه شرایط شما می کند و شما هم به خوبی منظور آن ها را متوجه می شوید. این موضوع خطای درمانی را به حداقل می رساند.  عکس ها و اطلاعات شخصی و خصوصی را پاک کنید سعی کنید پیش از سفر، واژه های مهم و حیاتی را به زبان محاوره عراقی یاد بگیرید. زبان دستوری و نوشتاری عربی کمک چندانی به شما نمی کند. اگر فکر می کنید، حفظ کردن این کلمات و جملات برایتان سخت به نظر می رسد فایل صوتی آن را در تلفن همراهتان ذخیره کنید یا روی کاغذ بنویسید. علاوه بر شارژر تلفن همراه، رابط شارژر همراه داشته باشید تا اگر اتفاقی برای شارژر افتاد، آن سیم رابط کمک حال و عصای دست باشد. نکاتی درباره امنیت گوشی و اینکه به چه افرادی نباید اعتماد کرد یا برای اتصال امن و بدون خطر به اینترنت چه باید کرد را بیاموزید.  عکس، فیلم، اطلاعات شخصی و خانوادگی تان را حتماً پیش از سفر از تلفن همراه پاک یا به فضای دیگری مانند یک فلش یا رَم منتقل کنید. موضوع رومینگ، نحوه اتصال به اینترنت عراقی، وای فای و اتصال های امن را از افرادی که تجربه سفر دارند یا صفحات معتبری که در فضای مجازی در این زمینه اطلاع رسانی می کنند، یاد بگیرید. این موضوع استرس شما در سفر را کاهش می دهد. مسلط و بهتر از خدمات استفاده می کنید. نیازی هم نیست که هزینه های زیاد و دور از ذهن برای مکالمه صوتی یا تصویری بردازید.  معاشرت کنید اما اعتماد بیجا هرگز! چند شماره مربوط به سرکنسولگری های کشورمان در عراق، پلیس این کشور، هلال احمر ایران و 2، 3 موکب معروف و مطمئن ایرانی در مسیر پیاده روی اربعین را در تلفن همراهتان ذخیره کنید تا اگر با مشکلی مواجهه شدید، اطلاع بدهید و به موقع کمک بگیرید. اگر مشکلی پیش آمد، این شماره ها مطمئن و بهترین راه برای دریافت کمک هستند. نیازی به بدبینی و شکاکی نیست. فرض و مبنای تعاملات خودتان را بر پایه خوشرویی و آگاهی بگذارید. می توانید به خوبی با افراد معاشرت و در همان مسیر اصلی پیاده روی اربعین همراهی کنید اما از اعتماد بیجا پرهیز کنید. بالاخره همیشه هستند انگشت شمار افراد مغرض و سودجویی در همه جای این کره خاکی از اعتماد دیگران سوءاستفاده می کنند و بقیه را بدنام.  به این موکب‌ها نروید و پذیرایی نشوید! نیازی نیست به دیگران بدبین باشید، حسن ظن داشته باشید اما حتماً جانب احتیاط را هم رعایت کنید. نکاتی که کمک می کند با دیگران معاشرت کنید بدون اینکه از مسائل خصوصی زندگی خودتان و بستگان برای دیگران بگویید را تمرین کنید. برخی اطلاعات به ظاهر بی اهمیت، دستاویز خوبی هستند برای همان معدود افرادی که نیت سوء دارند. این روزها این دست آموزش ها در فضای مجازی کم نیست و شما می توانید از آن بهره مند شوید؛ نکات کوچک و کلیدی که امنیت حریم خصوصی شما را بهتر تقویت می کند. درباره عرفان های نوظهور، ترفندهایشان برای تخلیه اطلاعات مسلمانان و به انحراف کشاندنشان اطلاعات کسب کنید و به هیچ وجه در این سفر وارد بحث های قومیتی، عقیدتی و سیاسی نشوید. از حضور و پذیرایی شدن توسط چنین موکب هایی هم به شدت پرهیز کنید تا امنیت و سلامت خودتان و همسفرنتان بهتر  تأمین شود.  شما حالا صاحب یک کوله جاودیی هستید! خرید اقلام لازم برای سفر اربعین را به دقایق آخر موکول نکنید. لوازم سفر هرچه ضروری، کمتر جاگیر و سبک تر، بهتر! نوشیدن دمنوش های گیاهی در سفر نه تنها به رفع خستگی کمک می کند که تعادل طبع و سلامت مزاج شما را هم در کشور میزبان تنظیم. فرهنگ غذایی کشورها با هم فرق دارد. از طرفی شرایط اقامت در این سفر با تمام سفرهای دیگر متفاوت است. فضای خواب، استحمام و سرویس های بهداشتی عمومیت دارند. بنابراین به همراه داشتن خوراکی و تهیه نوشیدنی هایی که سیستم ایمنی بدن شما را تقویت کند، سازگاری خوبی به بدن شما برای گذران این شرایط و حفظ سلامتی تان دهد، به شدت توصیه می شود.  این سفر به نوعی گردشگری آیینی و کوله به دوشی است. تمام بار سفر در تمام طول مسیر روی دوش شماست. برای اینکه همه اقلام در یک کوله جمع شود و بار اضافه همراه نبرید، فوت و فن هایی که اربعینی ها به اشتراک می گذارند را از دست ندهید. یک شیوه اساسی که کمک می کند، کوله ای جادویی داشته باشید که هرچه لازم دارید در آن باشد اما نه وزن کوله سنگین باشد نه حجم زیادی داشته باشد، کم حجم کردن اقلام است. کیسه های خالی چای فوری و آماده در بازار وجود دارد. گیاهان دارویی و دمنوش، نبات، لیموعمانی یا دیگر اقلام مربوط به دمنوش را به شکل نیمه پودر شده دربیاورید در کیسه ها بریزید. با این ترفند نوشیدنی های سالم و متنوعی دارید که تا پایان سفر پاسخگوی نیاز شما خواهد بود. رختخواب سبک و سفری برای اربعین برای برداشتن لباس، سبک، مقاوم، پوشیده و خنک ترین لباس را بردارید. همراه داشتن کیسه نایلونی بسیار مناسب است. شب ها پاهایتان را چرب کنید و یک کیسه بپوشید و از روی آن یک جوراب. فردا صبح پاهایتان مثل روز اول، آماده ادامه پیاده روی است. یک ملحفه بزرگ و سبک می تواند همزمان نقش روانداز و زیرانداز داشته باشد. یک کیسه پارچه ای داشته باشید، لباس، منسوجات و حوله ای که در کوله دارید را درون آن بگذارید و شب به شب، بالشت مورد نیاز برای استراحت را به این شیوه آماده کنید. البته این روزها همه جا زیراندازهای مسافرتی سبکی هم به فروش می رسد که ساک مخصوص به خودشان را هم دارند، این هم گزینه مناسبی برای این سفر به شمار می رود. در یک پت کوچک مثلاً ظرف خالی شامپو اشانتیونی، شامپو، مایع یا پودر لباسشویی بردارید. این به رعایت نظافت و ضدعفونی اقلام مورد نیازتان در طول مسیر کمک می کند.  تبرکی شهرهای مذهبی ما را دوست دارند درباره آداب سفر به کشورها هم در فضای مجازی جستجو کنید. اینکه در اربعین کدام رفتارهای ما ممکن است، میزبان عراقی را ناراحت یا خوشحال کند را بدانید. دانستن کوچک ترین دانستنی ها در این زمینه می تواند بیشترین تاثیر برای افزایش کیفیت سفر شما و حال خوش برای میزبان داشته باشد. برای مثال عراقی ها حس خوبی ندارند از اینکه کسی بخواهد با پرداخت پول حتی به بهانه مشارکت در هزینه های نذری پزان زحماتشان را جبران کند. در عوض دریافت تبرکی از شهرهای زیارتی ایران، حالشان را خوب می کند و آن را می گذارند به پای اجر معنوی. از اینکه در انجام کارها کمک کنید یا بخواهید در طبخ غذای نذری کمک کنید، لذت می برند به شرطی که حس نکنند، زحمتی برای شما ایجاد شده یا شما قصد جبران دارید.  هدیه کوچک برای خادم کوچولوهای موکب عراق با مشکلاتی در تأمین آب و برق روبروست. بنابراین حجم کمتری از پوشاک و لباس با خودتان ببرید که در هر استحمام ناچار نباشید، کلی لباس بشویید. استایل و سبک به اصطلاح «بشور بپوش»، مناسب ترین پوشش برای این سفر است. هم بار شما سنگین نمی شود. هم برنامه استحمام و شستشو منظم و محدودتر می شود. خادمان موکب ها با تمام دارایی و اهل و عیال کمر به خدمت می بندند. حالا که از جان مایه می گذارند برای میزبانی بد نیست، حال خوبی برایشان ایجاد کنیم. فرزندان خردسال پا به پای موکب داران بزرگسال، خادم زائران اربعین حسینی می شوند. هدیه و یادگاری ها کوچک مثل عروسک های نمدی، یک شانه سر، جوراب یا هر هدیه جذاب کوچک دیگر می تواند حسابی حال این بچه ها را خوب کند و برایشان خاطره های قشنگ بسازد.  پستچی عاشقانه ترین نامه های جهان باشید! یک فهرست از همه افرادی که زمینه ساز سفر شما شده اند، التماس دعا یا آرزوی زیارت دارند، تهیه کنید. از شهدا، علما و تمام افرادی که فکر می کنید در شکل گیری شخصیت و هویت معنوی شما موثر بوده اند و نقش به گردنتان دارند هم. در طول مسیر نیت کنید و تعداد مشخصی قدم برای مثال 40، 14 یا 5 قدم به نیت آنها راه بروید. به این ترتیب آنها را هم در این سفر معنوی سهیم کرده اید. این می تواند بهترین سوغات معنوی برای عزیزان شما هم باشد. همچنین شما می توانید به نزدیکان و علاقمندان پیشنهاد دهید تا برای اهل بیت(ع) نامه بنویسند. شما هم به عنوان یک زائر- پستچی امانت دار، این عاشقانه ترین نامه های جهان را به ضریح حرمین برسانید. هیچ سوغاتی دیگری با حال خوش این ارتباط معنوی و مکتوب که شما واسطه اش شده اید، برابری نمی کند.  دعای زائر اربعین؛ بهترین سوغاتی جهان! از طول مسیر چند سنگ یا شن ریز و به اصطلاح «نخودی» به نیت یادبود و تبرک بردارید تا وقتی برگشتید آن را به عزیزانتان هدیه دهید. حتی می توانید خلاقانه تر عمل کنید؛ برای هر کدام شرحی بنویسید: یادگاری از مسیر اربعین، عمود... برای مادر/ پدر/ خواهر/ برادر/ همسر/ فرزند عزیزم یا... که در این سفر با من همقدم بودی! یا کارهای خلاقانه دیگری که به دیگران ثابت کند، در این حال عظیم معنوی شما هم سهمی داشته اند. بگذارید سفر اربعین با سوغاتی های معنوی و ساده اش ماندگار شود. کسی از زائر اربعینی امام حسین(ع) انتظار ندارد، وقت عزیزی که می تواند صرف عبادت و زیارت خالصانه شود را به خرید و... بگذراند.  خیلی برای ظهور و فرجش دعا کنید هر عمود را به نیت یکی از شهدای کربلا طی کنید. این شما را ملزم می کند که مطالعه ای داشته باشید و با این شخصیت ها بیشتر آشنا شوید. هدف زیارت اربعین چیزی جز کرامت نفس و زمینه سازی برای ظهور نیست. پیش از راهی شدن، آداب و اصولی را مرور کنید که می تواند شما را به حضرت حجت(ع) نزدیک و موانع ظهور حضرت را رفع کند. همین دغدغه ها کمک می کند، مخلصانه و بامعرفت تر زائر باشید. بزرگان می گویند پیش از سفر زیارتی علاوه بر فهرست کردن نام ملتمسان دعا، خواسته ها، عیوب و توانایی های خودتان را هم در یک کاغذ بنویسید. برای همه خوبی ها نماز شکر بجا بیاورید. برای بدی ها هم از خدا کمک بخواهید و عاجزانه توبه کنید. قرآن، نماز و دعا بخوانید و بخواهید خدا شما را در ترک آن یاری دهد. همچنین توصیه شده در مسیر پیاده روی به نیت اینکه بدی و گناهان را زیر پا بگذارید، قدم بردارید. همه این دقت و توجه ها کمک می کند، شخصیت شما به عنوان فرد پیش از زیارت و پس از آن با هم فرق داشته باشد. در سفر اربعین مدام با یاد حضرت قائم(عج) مأنوس شوید و برای فرجشان دعا کنید. سفر اربعین قرار است از یک زائر از یک جهان یک منتظر واقعی بسازد. فقط این اندیشه است که مُزد قدم های خسته زائران اربعین است... پایان پیام/


",social,"۰۰:۰۶
                                        ۱۴۰۲-۵-۳۱"
51,"
                                        تدوین محورهای جشنواره پژوهش و نوآوری شهر تهران
                                    ","
به گزارش  خبرنگار اجتماعی فارس، جلسه شورای سیاست‌گذاری پانزدهمین جشنواره پژوهش و نوآوری در مدیریت شهری و دهمین جشنواره پژوهش و آموزش در مدیریت شهری و روستایی برگزار شد. عطاءالله رفیعی آتانی، رئیس شورای سیاست گذاری جشنواره و رئیس مرکز مطالعات و برنامه­ریزی شهر تهران، بر پژوهشی‌تر شدن مرکز تاکید کرد و گفت: هدف اصلی این جشنواره دستیابی به دستاوردهای جدید علمی است که از سوی پژوهشگران داخلی و خارجی در حوزه مدیریت شهری و روستایی ارائه خواهد شد. وی تاکید کرد: دبیرخانه جشنواره نسبت به شناسایی و ارزیابی برترین‌های حوزه مدیریت شهری و روستایی اقدام خواهد نمود و ایده‌های شاخص شناسایی شده،  از طریق مرکز مطالعات به بهره­برداری خواهد رسید. رئیس مرکز مطالعات و برنامه‌ریزی شهر تهران با تاکید بر اینکه ایجاد فضای تعاملی در جامعه علمی و ایجاد بستر لازم جهت گفتمان شهری جزو اهداف اساسی این جشنواره است، اظهار کرد: در این دوره، کاربست و تحقق پذیری طرح های پژوهشی مورد تاکید قرار خواهد گرفت و باید عملگرایانه‌تر به ارزیابی پروژه‌ها بپردازیم. رئیس شورای سیاست گذاری ادامه داد: در این دوره جشنواره، وجهه بین المللی مطرح شده است، چرا که باید حرف جهان را بشنویم و برای آنها ایده داشته باشیم. لزوم بهره‌گیری از تجارب سازمان‌های بین‌المللی در پانزدهمین جشنواره پژوهش و نوآوری در مدیریت شهری مهدی جمالی‌نژاد، معاون عمران و توسعه امور شهری و روستایی وزارت کشور نیز با حضور در این جلسه با تاکید بر اینکه باید به دنبال راه­ حل­های عملی باشیم، گفت: مرکز مطالعات و برنامه‌ریزی شهر تهران با برگزاری چنین جشنواره‌هایی می‌تواند برای رفع مسائل، راه­حل‌های میانبر و موثر ارائه کند. وی افزود: باید در جشنواره مذکور ارائه تجارب سازمان‌های بین‌المللی را شاهد باشیم و شهرداران استان‌های مختلف نیز حضور داشته باشند، چراکه این امر زمینه طرح نوآورانه و خلاقانه مسائل را به دنبال خواهد داشت. عدالت شهری مبنای فعالیت مدیریت شهری میثم مظفر، عضو شورای شهر تهران و رئیس کمیته بودجه این شورا نیز اظهار کرد: کاربست پژوهشی یک رویکرد است و می‌توان در ارزیابی همه محورها مورد توجه قرار گیرد. همچنین احمد صادقی، عضو شورای شهر تهران و نیز عضو شورای سیاست گذاری پانزدهمین جشنواره پژوهش و نوآوری در مدیریت شهری، گفت: بر اساس آسیب شناسی و دیدگاه‌های نظری که شورای ششم آغاز کرده، برنامه چهارم توسعه مدیریت شهری شهر تهران مصوب شده است که محورهای جشنواره را می‌توان بر این اساس تعیین کرد. وی با تاکید بر اینکه به دنبال دستیابی به شهر و شهروند هوشمند هستیم، عنوان کرد: در آستانه نهایی شدن برنامه هفتم توسعه کشور هستیم، لذا ضرورت دارد در تدوین محورهای جشنواره، به این برنامه هم توجه شود. پیشنهاد تعیین عدالت جغرافیایی به عنوان یکی از محورهای جشنواره  جواد وزیری، رئیس مرکز مطالعات راهبردی و آموزش شهری و روستایی سازمان شهرداری ها و دهیاری های کشور نیز با حضور در این جلسه عنوان کرد: باید در خصوص راهبردهای مدیریتی شهر تهران بحث و گفت ‌و گوهای سامانه‌مندی انجام شود. وی افزود: ما در پژوهش‌ها به دنبال ایجاد فهم مشترک هستیم، لذا باید طرح مساله نوشته شود و عدالت جغرافیایی نیز مورد توجه قرار گیرد. بهر‌ه‌گیری از سیاست همسایگی و فرصت‌های موجود موسی پورموسوی، مشاور عالی رئیس مرکز مطالعات و برنامه‌ریزی شهر تهران، از دیگر حاضران در این جلسه، با تاکید بر اینکه جشنواره مذکور به دنبال معرفی افرادی است که حل مشکلات و راهبرد آنها را در دستور کار دارند، گفت: خوشبختانه در این دولت سیاست همسایگی دنبال می‌شود، ما نیز باید آن را مبنای کار قرار دهیم و در پانزدهمین جشنواره پژوهش و نوآوری در مدیریت شهری از کشورهای همسایه جهت مشارکت و حضور در تهران دعوت کنیم. وی همچنین خاطرنشان کرد: طی دو دهه اخیر شهرگریزی رخ داده است و نواحی روستایی تحت اشغال درآمدند، از این رو عدالت جغرافیایی و عدالت توزیعی باید در مقالات و طرح‌ها مورد توجه قرار گیرد. مشاور عالی رئیس مرکز مطالعات و برنامه‌ریزی شهر تهران بر عدالت به عنوان یکی از محورهای ویژه جشنواره تاکید کرد. تهیه ویژه‌نامه دو زبانه از پانزدهمین جشنواره پژوهش و نوآوری در مدیریت شهری محمد حسین بوچانی، رئیس سابق مرکز مطالعات و برنامه‌ریزی شهر تهران و مشاور معاونت برنامه‌ریزی شهرداری تهران و شورای عالی استان‌ها، در جلسه شورای سیاست گذاری پانزدهمین جشنواره پژوهش و نوآوری در مدیریت شهری، اظهار کرد: در این جشنواره باید به عدالت شهری و نوآوری توجه شود و عدالت شهری به عنوان محور اصلی قرار گیرد. وی با تاکید بر اینکه این جشنواره باید برای پژوهشگران متعددی که حضور می‌یابند، آورده‌ای به همراه داشته باشد، گفت: داوری‌ها قطعا بدون جهت‌گیری انجام می‌شود و با توجه به اینکه بحث بین المللی بودن مطرح است، پیشنهاد می‌کنم ویژه‌نامه‌ها و یادداشت‌های دقیقی با ترجمه در چندین زبان در تمامی حوزه‌ها تهیه شود و با مراجع بین‌المللی جهت دریافت ایده‌ها و حضور آنها در جشنواره مکاتبه صورت گیرد. مشاور معاونت برنامه‌ریزی شهرداری تهران و شورای عالی استان‌ها تاکید کرد: تهران باید الگوی جهان اسلام شود، لذا می‌توان در سال‌های آتی دستاوردهای شهرهای اسلامی را در قالب یک نمایشگاه ارائه داد؛ چرا که در طرح جامع و چشم‌انداز شهر تهران نیز به آن پرداخته شده است. تاکید بر شعار رشد تولید و مهار تورم در مدیریت شهری اسمعیل زیارتی، رئیس مرکز پژوهش ‌و آموزش شورای عالی استان‌ها، نیز بر موضوع کاربست پژوهش‌ها تاکید کرد و گفت: کاربست پژوهش‌ها باید به تفکیک تعیین شود و متخصصان حوزه‌های مختلف دغدغه تحقق پذیری طرح ها را داشته باشند. وی با اشاره به شعار سال مبنی بر ""مهار تورم و رشد تولید"" عنوان کرد: باید جایگاه مدیریت شهری و نقش آن در رشد تولید و مهار تورم مشخص شود. رئیس مرکز پژوهش و آموزش شورای عالی استان‌ها، خاطرنشان کرد: پیشنهاد می‌کنم پس از جشنواره نیز کمیته کاربست پژوهش‌ها تشکیل شود و تا جشنواره بعدی با برگزاری جلسات نتایج جشنواره پانزدهم را به اجرا رساند. پیشنهاد تهیه پنل آموزشی برای مدیران شهری احسان متوسلیان، مشاور شهردار و دبیرکل مجمع شهرداران کلان شهرهای ایران با بیان اینکه محورهای جشنواره باید کاربردی شوند، گفت: جشنواره پژوهش و نوآوری باید بر حل معضلات تاکید نماید. وی افزود: در این جشنواره همچنین می‌توان به منظور کاربردی‌تر شدن موضوعات، پنل آموزشی برای مدیران شهری را در دستور کار قرار داد. تاکید بر پایش علمی سیاست‌های شهرداری تهران علیرضا رهایی، سرپرست معاونت مطالعات زیرساخت مرکز مطالعات و برنامه‌ریزی شهرداری تهران و دبیر علمی جشنواره، گفت: در این دوره مقرر شده اطلاع‌رسانی به کشورهای همسایه، کشورهای اسلامی و کشورهای اروپایی صورت گیرد و تاکنون برای یکصد دانشگاه داخلی اطلاع رسانی شده است. علی‌اکبر لطفی، نماینده اداره مطالعات اجتماعی و فرهنگی معاونت اجتماعی و فرهنگی نیز تصریح کرد: پایش و ارزیابی سیاست‌های شهرداری به صورت علمی باید یکی از خروجی‌های همایش باشد. تعیین محورهای پانزدهمین جشنواره پژوهش و نوآوری در مدیریت شهری فرهاد محبتی، دبیر اجرایی پانزدهمین جشنواره پژوهش و نوآوری در مدیریت شهری، به تشریح تاریخچه برگزاری جشنواره مذکور پرداخت و گفت: جشنواره‌ پژوهش و نوآوری در مدیریت شهری، شناسایی تجربیات مدیریت شهری، تعامل با شهرهای ایران، شبکه‌سازی نخبگانی، شناسایی برترین‌های دانشی و تقدیر از پژوهشگران را دنبال می‌کند. وی در ادامه محورهای این جشنواره را مطرح و عنوان کرد: معماری و شهرسازی، خدمات شهری، محیط‌زیست، اجتماعی و فرهنگی، اقتصاد شهری، برنامه‌ریزی و توسعه سرمایه انسانی، کاربست پژوهشی، حمل و نقل و ترافیک، فناوری‌های نوین شهری، زیرساخت و عمران شهری، ایمنی، مدیریت بحران و پدافند غیرعامل، حکمرانی و سیاست‌گذاری شهری، پایش و ارزیابی سیاست‌های شهری، آینده پژوهی و آینده‌نگری شهری، حقوق شهری و حکمرانی روستایی محورهای پانزدهمین جشنواره پژوهش و نوآوری در مدیریت شهری خواهد بود. محبتی از دریافت ۴۷ هزار و ۴۵۴ اثر در ۱۴ دوره از جشنواره‌های پژوهش و نوآوری در مدیریت شهری خبر داد و اظهار کرد: از این میان ۵۵۷ نفر برگزیده شده‌اند‌. دبیر اجرایی پانزدهمین جشنواره پژوهش و نوآوری در مدیریت شهری، افزود: ایجاد شبکه پژوهشگران حوزه مدیریت شهری به منظور تبادل اطلاعات و توسعه تعاملات و ایجاد بانک اطلاعات متخصصان حوزه مدیریت شهری از دیگر اقداماتی است که در راستای جشنواره مذکور صورت گرفته است. وی در پایان اقدامات شاخص دوره‌های پیشین جشنواره پژوهش و نوآوری و وظایف شورای سیاست گذاری را تبیین کرد و گفت: در این دوره، مقاله، پایان‌نامه، کتاب، طرح پژوهشی و ایده‌های خلاقانه قالب‌های ارسال آثار هستند. پایان پیام/


",social,"۱۵:۳۰
                                        ۱۴۰۲-۵-۳۰"
52,"
                                        به‌روزترین نسخه موبایلی «هوای اربعین» ارائه شد
                                    ","
به گزارش گروه جامعه خبرگزاری فارس، مهدی رهنما رئیس پژوهشگاه هواشناسی و علوم جو کشور اظهار کرد: نرم‌افزار کاربردی موبایلی «هوای اربعین» در راستای ارائه خدمات مطلوب به زوار اربعین حسینی(ع) سال گذشته برای اولین بار در کشور طراحی و تولید و با استقبال پر شور زوار ایرانی حرم های امامان معصوم(ع) در کشور عراق مواجه شد. وی ادامه داد: این استقبال باعث شد امسال هم با افزودن مواردی جدید و بروزرسانی آن، شاهد بهره‌مندی و اطلاع‌رسانی زائران گرامی از آخرین تغییرات شرایط آب و هوایی در این مراسم جهانی و باشکوه باشیم. رهنما ادامه داد: از ویژگی‌های این نرم افزار کاربردی می‌توان به ارائه تمامی پیش بینی‌های نقطه‌ای گرد و خاک و وضع هوا برای سه روز آینده، مقدار عددی آن بر اساس ذرات معلق در هوا و شدت آن بر اساس دسته بندی شش گانه(سالم و خوب، متوسط، ناسالم برای گروه های حساس، ناسالم، بسیار ناسالم و خطرناک) که به ترتیب با رنگ‌های سبز، زرد، نارنجی، قرمز، بنفش و سیاه قابل مشاهده است. وی افزود: همچنین می‌توان به پیش بینی نقطه‌ای وضع هوا برای ۷ روز آینده، پیش بینی مقدار عددی دمای هوا، پیش بینی مقدار متغیر کمینه و بیشینه دمای هوا در طول روز، سرعت باد و نم نسبی آن در مسیرهای پیاده روی و شهرهای زیارتی کشور عراق همچون نجف اشرف، کربلا معلی، سامرا و کاظمین به جهت بهره مندی زوار اهل بیت(ع) به‌عنوان ویژگی‌ها این نرم‌افزار اشاره کرد. رئیس پژوهشگاه هواشناسی و علوم جو کشور یادآور شد: در نسخه به‌روز شده این نرم افزار کاربردی، پیش بینی مجزا شهرهای زیارتی و همچنین امکان ارائه توصیه‌ها و پیش بینی‌های مورد نیاز به صورت متمرکز و برخط روی این اپلیکیشن اضافه شده است که به سه زبان فارسی، انگلیسی و عربی آماده خدمات رسانی به زوار اهل بیت(ع) در سطح ملی و بین‌المللی می باشد. رهنما گفت: علاقمندان می توانند با مراجعه به تارنمای پژوهشگاه هواشناسی و علوم جو کشور به نشانی www.rimas.ac.ir  این نرم‌افزار را دانلود کنند. پیش از این هم مهرداد بذرپاش وزیر راه و شهرسازی در شبکه‌های اجتماعی نوشته بود: نرم افزار «هوای اربعین» توسط همکارانم در سازمان هواشناسی فعال شده است. از جمله قابلیت‌های این برنامه اعلام وضع هوای فعلی، پیش‌بینی متغیرها و پدیده‌های جوی و نیز غلظت ذرات معلق در جو است که کمک خوبی به زائران عزیز در ایام اربعین می‌کند.    پایان پیام/  


",social,"۱۴:۱۷
                                        ۱۴۰۲-۵-۳۰"
53,"
                                        دیوان عدالت اداری: کمیسون ماده ۵ قانون شورای عالی شهرسازی صلاحیت منع فعالیت شغلی را ندارد
                                    ","
به گزارش گروه قضائی خبرگزاری فارس به نقل از روابط عمومی دیوان عدالت اداری، به دنبال شکایت از کمیسیون موضوع ماده 5 قانون تاسیس شورای عالی شهرسازی و معماری استان اصفهان و درخواست ابطال مصوبه 2-2-2 ضوابط و مقررات شهرسازی و ساختمانی طرح تفصیلی سوم مبنی برممنوعیت استقرارمطب پزشکان و خدمات پزشکی وابسته مانند آزمایشگاه، رادیولوژی و ... به صورت مجتمع یا منفرد در بدنه کناروعمق 200 متری کلیه معابرواقع درمحدوده تاریخی شهر اصفهان ودر بدنه کناروعمق 200 متری خیابان های اصلی خارج از محدوده بافت تاریخی، هیات عمومی دیوان عدالت اداری پس از بحث و بررسی، تصویب موضوع مذکور را خارج از صلاحیت کمیسون موضوع ماده 5 قانون تاسیس شورای عالی شهرسازی و معماری ایران دانست و آن را ابطال کرد. در رای مزبور آمده؛ اولا به موجب بند 3 ماده 1 قانون تغییر نام وزارت آبادانی و مسکن به وزارت مسکن و شهرسازی و تعیین وظایف آن مصوب سال 1353 طرح تفصیلی عبارت است از : «طرحی که براساس معیارها و ضوابط کلی طرح جامع شهر نحوه استفاده اززمین های شهری درسطح محلات مختلف شهر و ‌موقعیت و مساحت دقیق زمین برای هر یک از آنها و وضع دقیق و تفصیلی شبکه عبور و مرور و میزان تراکم جمعیت و تراکم ساختمانی در ‌واحدهای شهری و اولویت های مربوط به مناطق بهسازی و نوسازی و توسعه و حل مشکلات شهری و موقعیت کلیه عوامل مختلف شهری در آن تعیین ‌می‌شود و نقشه‌ها و مشخصات مربوط به مالکیت براساس مدارک ثبتی تهیه و تنظیم می‌گردد» و براساس ماده 5 قانون تاسیس شورای عالی شهرسازی و معماری ایران مصوب سال 1351 و اصلاحی مصوب سال های 1388 و 1389 نیز: «بررسی و تصویب طرح های تفصیلی شهری و تغییرات آنها در هر استان به ‌وسیله کمیسیونی به ریاست ‌استاندار (و در غیاب وی معاون ‌عمرانی استانداری) و با عضویت شهردار و نمایندگان وزارت راه و شهرسازی، وزارت جهاد کشاورزی و سازمان میراث فرهنگی و گردشگری و صنایع دستی و همچنین رئیس شورای اسلامی شهر ذیربط و نماینده سازمان نظام مهندسی استان (با تخصص معماری یا شهرسازی) بدون حق رای انجام می‌شود. تغییرات نقشه‌های تفصیلی اگر براساس طرح جامع شهری مؤثر باشد باید به تایید مرجع تصویب کننده طرح جامع (شورای عالی شهرسازی و معماری ایران یا مرجع تعیین شده از طرف شورای عالی) برسد» و لذا با توجه به تعریف طرح تفصیلی در بند 3 ماده 1 قانون تغییر نام وزارت آبادانی و مسکن به وزارت مسکن و شهرسازی و تعیین وظایف آن مصوب سال 1353، هیچگونه صلاحیتی برای کمیسیون موضوع ماده 5 قانون تاسیس شورای عالی شهرسازی و معماری ایران مبنی بر ممنوع اعلام نمودن یک فعالیت شغلی در قسمتی از زمین های بافت شهری و تعیین کاربری زمین های شهری براساس فعالیت شغلی پیش‌بینی نشده است. ثانیا براساس قسمت اخیر تبصره بند 24 ماده 55 قانون شهرداری الحاقی مصوب سال 1352 : «شهرداری در شهرهایی که نقشه جامع شهر تهیه شده مکلف است طبق ضوابط نقشه مذکور در پروانه‌های ساختمانی نوع استفاده از ساختمان ‌را قید کند. در صورتی که برخلاف مندرجات پروانه ساختمانی در منطقه غیرتجاری محل کسب یا پیشه و یا تجارت دایر شود شهرداری مورد را در ‌کمیسیون مقرر در تبصره 1 ماده 100 این قانون مطرح می‌نماید و کمیسیون در صورت احراز تخلف مالک یا مستاجر با تعیین مهلت مناسب که نباید از ‌دو ماه تجاوز نماید در مورد تعطیل محل کسب یا پیشه و یا تجارت ظرف مدت یک ماه اتخاذ تصمیم می‌کند. ‌این تصمیم به وسیله مامورین شهرداری اجرا می‌شود و کسی که عالما از محل مزبور پس از تعطیل برای کسب و پیشه و یا تجارت استفاده کند به حبس ‌جنحه‌ای از شش ماه تا دو سال و جزای نقدی از پنج هزار و یک ریال تا ده هزار ریال محکوم خواهد شد و محل کسب نیز مجددا تعطیل می‌شود. دایر کردن دفتر وکالت و مطب و دفتر اسناد رسمی و ازدواج و طلاق و دفتر روزنامه و مجله و دفتر مهندسی به وسیله مالک از نظر این قانون استفاده ‌تجاری محسوب نمی‌شود» و براساس ماده واحده قانون محل مطب پزشکان مصوب سال 1366 مقرر شده است : «فعالیت شغلی پزشکان و صاحبان حرف و وابسته در ساختمان های مسکونی و تجاری ملکی و اجاری بلامانع است» و لذا قانونگذار امکان فعالیت وکلا، پزشکان، دفترداران اسناد رسمی و ازدواج و طلاق، دفتر روزنامه و مجله و دفتر مهندسی را درساختمان های مسکونی ملکی و اجاری تجویزنموده واین امرمقید به وجود یا عدم وجود ساختمان های مذکوردربافت تاریخی شهرها نشده است. بنا به مراتب فوق، بند 2-2-2 ضوابط و مقررات شهرسازی و ساختمانی طرح تفصیلی سوم (طرح بازنگری طرح تفصیلی مصوب سال 1390 کمیسیون موضوع ماده 5 قانون تأسیس شورای عالی شهرسازی و معماری استان اصفهان) و تبصره‌های ذیل آن که استقرار مطب پزشکان و خدمات پزشکی وابسته را در بافت تاریخی شهر اصفهان و کلیه مجتمع های مسکونی ممنوع اعلام و افرادی را که سابق بر تاریخ صدور مصوبه در این مناطق دارای مطب بوده‌اند مکلف به جابجایی مطب به مناطقی دیگر کرده و حقوق مکتسبه آنان را نادیده انگاشته و همچنین فعالیت مشاغل مذکور را در بافت مسکونی به تامین پارکینگ و قیود دیگری فراتر از حکم قانون منوط نموده، خارج از حدود اختیار کمیسیون موضوع ماده 5 قانون تاسیس شورای عالی شهرسازی و معماری ایران و مغایر با حکم مندرج در قسمت اخیر تبصره بند 24 ماده 55 قانون شهرداری الحاقی مصوب سال 1352 و ماده واحده قانون محل مطب پزشکان مصوب سال 1366 بوده و مستند به بند 1 ماده 12 و ماده 88 قانون تشکیلات و آیین دادرسی دیوان عدالت اداری مصوب سال 1392 ابطال می‌شود. پایان پیام/


",social,"۱۴:۰۷
                                        ۱۴۰۲-۵-۳۰"
54,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",social,"۱۱:۳۳
                                        ۱۴۰۲-۶-۴"
55,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",social,"۱۰:۱۵
                                        ۱۴۰۲-۶-۴"
56,"
                                        تدوین سند چشم‌انداز یکساله محیط زیست شهرداری تهران
                                    ","
به گزارش فارس، حلیا سادات حسینی  ضمن بیان این مطلب اظهارکرد: این سند دربرگیرنده ۴۰ عنوان برنامه و ۱۳۴ عنوان فعالیت به همراه زمانبندی جهت اجرا تا پایان سال است. مدیر کل محیط زیست و توسعه پایدار شهرداری تهران در ادامه گفت: سند چشم‌انداز یکساله محیط زیست شهرداری تهران، درپنج حوزه مأموریتی شامل ارزیابی و استانداردهای محیط زیست، پایش، مدیریت منابع  و شاخص‌های محیط زیست، مدیریت انرژی، توانمندسازی و مشارکت‌های محیط زیست، هماهنگی و برنامه‌ریزی با هدف کاهش اثرات جانبی منفی فعالیت‌های شهرداری بر محیط زیست، استفاده پایدار از منابع طبیعی تجدید ناپذیر، افزایش انسجام و هم‌افزایی فعالیت‌های محیط زیستی و ایجاد حساسیت و افزایش آگاهی شهروندان در حوزه محیط زیست تهیه و تدوین شده است.  حسینی در پایان اظهارکرد: سند چشم‌انداز عملیاتی محیط زیست حاصل تلاش‌های بی‌وقفه کارگروه‌های تخصصی است که با تشکیل جلسات مستمر ماهانه و هم‌اندیشی و تعامل نمایندگان دستگاه‌های مرتبط تدوین شده است. امید است این حرکت بتواند نیازهای آموزشی بخش‌های مختلف را در زمینه زیست‌پذیری مطلوب شهر تهران، ارتقای سطح دانش زیست‌محیطی در امر حفاظت از محیط زیست و تحقق توسعه پایدار کشور مرتفع کند. پایان پیام/


",social,"۱۵:۱۷
                                        ۱۴۰۲-۵-۳۰"
57,"
                                        حمایت از استارت‌آپ‌های تربیتی و آموزشی تا سقف 10 میلیارد تومان
                                    ","
به گزارش گروه آموزش و پرورش خبرگزاری فارس، نشست خبری دومین رویداد ملی ستاپ «سکوی تحول آموزش و پرورش» با حضور علی پارسانیا رئیس قرارگاه اجرایی‌سازی سند تحول بنیادین، مسعود حسنلو رئیس ستاد فناوری‌های فرهنگی و نرم ریاست جمهوری، علی عبدالعالی مدیر شبکه آموزش سیما، سیدمهدی سادات مدیرعامل صندوق صنایع خلاق، مرتضی فاطمی‌نژاد مدیرعامل مؤسسه علمی رزمندگان اسلام و حسین تاریخی دبیرکل اتحادیه انجمن‌های اسلامی دانش‌آموزان در دفتر شبکه آموزش سیما برگزار شد. در این نشست پارسانیا رئیس قرارگاه اجرایی‌سازی سند تحول بنیادین با اشاره به جایگاه این رویداد در تحول آموزش و پرورش گفت: در دوگانه آموزش و پرورش دولتی و خصوصی و در چنبره نظام بروکراتیک بالا به پایینی گرفتار شده‌ایم، ضمن اینکه همان دستورالعمل‌های دولتی تا به مدرسه برسد، با تأخیر زمانی همراه است و هم به کیفیت آموزشی لطمه می‌زند و این در نتیجه دولتی‌سازی افراطی است و در خصوصی‌سازی مدارس، دانش‌آموز به مشتری و تربیت به کالا تبدیل می‌شود. وی تصریح کرد: راه برون‌رفت از این ماجرا، نوع سوم حکمرانی تربیتی است که از آن به مردمی‌سازی آموزش می‌توان یاد کرد و متأسفانه تبیین و ارائه نمی‌شود؛ بنابراین صورت مردمی‌سازی و باطن دولتی یا خصوصی می‌شود. پارسانیا ادامه داد: سطح دوم مربوط به سازمان‌های مردم‌نهاد، مساجد و ... است و در سطح سوم رویدادی مانند ستاپ می‌تواند سکویی شود تا نهادهای مردمی که پاسخ‌های کلان نظام آموزشی را دنبال می‌کنند، پای کار بیاورد؛ این رویداد را می‌توان ذیل مردمی‌سازی آموزش و پرورش تفسیر کرد تا خلأ لازم را در این زمینه رفع کند. وی اضافه کرد: بعضی از ایده‌ها خوب هستند، اما به دلیل توجه نکردن به اقتضائات آموزش و پرورش نمی‌توان آنها را اجرایی کرد؛ بنابراین ایده‌ها باید قابل ارائه باشند. * تبدیل شبکه تعلیم و تربیت به اجتماع حسنلو رئیس ستاد فناوری‌های فرهنگی و نرم ریاست جمهوری در ادامه این نشست با تأکید بر روش و مسیر تحول در آموزش و پرورش گفت: در سیر تحول آموزش و پرورش، شبکه فعالان این زیست بوم شکل گرفته است و مجموعه‌های زیادی در این زمینه فعالیت می‌کنند، اما آنچه در این مسیر نیاز داریم، تبدیل این شبکه تعلیم و تربیت به اجتماع است؛ چرا که ارتباطات واقعی در اجتماع وجود دارد و آموزش و پرورش می‌تواند به عنوان بازیگر بیرونی، مسؤولیت را بر عهده این شبکه بگذارد. عبدالعالی رئیس شبکه آموزش سیما نیز گفت: ما دو گزاره داریم که همه به آن معتقدیم؛ یکی اینکه از بدنه بزرگ آموزش و پرورش به تنهایی کاری برنمی‌آید و دوم، همه باید دست به دست هم دهیم تا اتفاق بزرگی در آموزش و پرورش و تربیت نسل آینده رخ دهد. وی افزود: کشور ما از بی‌عدالتی آموشی رنج می‌برد و رهبر معظم انقلاب به طور مکرر به این مسأله اشاره کرده‌اند؛ بنابراین باید دست به دست هم دهیم و منیت‌ها را کنار بگذاریم و در اجرای سند تحول پرچمدار باشیم. فاطمی‌نژاد مدیرعامل مؤسسه علمی رزمندگان اسلام در بخش دیگری از این نشست به تاریخچه شکل‌گیری رویداد ملی ستاپ اشاره کرد و گفت: رسانه ملی در رابطه با ذائقه‌سازی مخاطب نقش کلیدی دارد و در این زمینه باید پیوست رسانه‌ای نیز مورد توجه قرار گیرد. *‌ مدرسه آینده را بساز سیدحسام نوربخش دبیر رویداد ملی ستاپ با اشاره به دوره نخست این رویداد گفت: دوره نخست این رویداد سال گذشته طی روند چهارماهه برگزار شد و ۱۱ تیم منتخب نظر سرمایه‌گذاران را به خود جلب کردند و دوره دوم نیز با شعار «مدرسه آینده را بساز» و با هدف بهره‌گیری از نبوغ و خلاقیت هسته‌های نوآور به منظور حل نوآورانه و فناورانه چالش‌های موجود در آموزش و پرورش و مشارکت همه دغدغه‌مندان برای ساخت آینده‌ای روشن برای مدرسه و نظام رسمی آموزش و پرورش آغاز به کار کرد. وی افزود: این رویداد در 6 محور طراحی و تولید محتوا و بسته‌های تربیت و یادگیری ترکیبی، سرگرم‌آموزی و شبیه‌سازی‌های تربیتی آموزشی، تحلیل یادگیری و شخصی‌سازی فرآیند‌های تربیتی آموزشی، سامانه و سکو‌های مدیریت مدرسه و کلاس، محصولات و خدمات حوزه کودک و خانواده و ارائه معکوس نیازمندی‌های زیست‌بوم تعلیم و تربیت برگزار می‌شود و در این راستا به طرح‌های برتر تا سقف ۷ میلیارد تومان سرمایه‌گذاری و تا سقف ۳ میلیارد تومان تسهیلات کارآفرینی اعطا خواهد شد. نوربخش ادامه داد: پس از انجام ارزیابی اولیه مستندات دریافتی، طرح‌های منتخب برای داوری نهایی دعوت خواهند شد. در صورت اخذ تأیید کمیته داوران، ایده‌ها و محصولات منتخب در فرآیند شتابدهی وارد می‌شوند و زیر نظر رهیاران ستاپ، آمادگی لازم را برای جذب سرمایه کسب خواهند کرد. علاوه بر جذب سرمایه، تیم‌های منتخب می‌توانند در مسیر توسعه ایده و ساخت محصول اولیه، از خدمات حمایتی و شتابدهی ستاپ بهره‌مند شوند. وی با اشاره به مهلت ارسال طرح‌ها به دبیرخانه رویداد ستاپ گفت: پایان مهرماه، مهلت ارسال طرح‌ها اعلام شده و اختتامیه نیز اواخر آذر برگزار می‌شود. در پایان این نشست، پوستر دومین رویداد ملی ستاپ رونمایی شد.    پایان پیام/


",social,"۲۰:۵۳
                                        ۱۴۰۲-۵-۳۰"
58,"
                                        از شهر ملی «انگشتر» چه می‌دانید؟
                                    ","
گروه گردشگری خبرگزاری فارس؛ نعیمه موحد: اکثر مردم شهرهای کشور را به یک سوغات می‌شناسند. سوغاتی‌های شناخته شده هم اغلب خوراکی هستند. اگر از کسی درباره سوغات شهر قم بپرسید حتما برایتان از شیرینی «سوهان» می‌گوید و آدرس چند سوهان‌پزی معروف را هم می‌دهد. اما کمتر کسی خبر دارد که این شهر کویری و گرم و خشک که افتخار میزبانی از حضرت معصومه(ص) را هم دارد، به عنوان «شهر انگشتر» ثبت ملی شده است. انگشترهایی که نگین آنها از جنس سنگ است و اتفاقا قم، منابع و معادن زیادی هم جهت استخراج سنگ زینتی و قیمتی دارد. ظرفیت انگشترسازی شهر قم ثبت ملی شهر قم به عنوان شهر انگشتر در سال 1399 اتفاق افتاد. وجود معادن سنگ‌های نیمه قیمتی،گردشگران ایرانی و خارجی که ازین زیورآلات استقبال می‌کنند و همچنین وجود بازارچه‌های اطراف حرم که مرکز فروش انگشتر با سنگهای قیمتی به حساب می‌آیند، در این انتساب در نظر گرفته شد. گفته می‌شود قم، دارای ظرفیت یک‌هزار  کارگاه تولید زیورآلات سنتی است و یک‌هزار و ۲۰۰ هنرمند در این هنر-صنعت مشغول به فعالیت هستند.    ماجرای انگشترهای تپه قلی درویش تپه باستانی هفت هزار ساله قلی‌درویش زیستگاه اولیه آریایی‌هایی بوده است که به قم مهاجرت کردند و در مسیر آب ساکن شدند. بر اساس کاوش‌های انجام شده در منطقه قلی‌درویش ادوار فرهنگی این محوطه از اواسط هزاره چهارم پیش از میلاد آغاز و به اواخر عصر آهن می رسد. محوطه قلی درویش در حاشیه جنوبی شهر قم، ابتدای بزرگراه قم به جمکران و در کیلومتر نخست جاده قدیم قم به کاشان واقع شده است. در دوره تیموریان حاکم کرمان فردی به نام قلی درویش بوده که پس از مغلوب شدن در برابر تیموریان به قم تبعید شده است؛ به همین جهت این منطقه به این نام شناخته شده است. برخی می‌گویند این منطقه به اندازه تخت جمشید اهمیت تاریخی دارد. اما نکته مهم دیگر درباره تپه قلی‌درویش این است که در کاوش‌های این منطقه آثاری از انگشترهای دست‌ساز به دست آمده است که به همین خاطر کارشناسان، قدمت انگشترسازی در قم را 7هزارساله می‌دانند.    قلم کاری قمی از ویژگی‌های انگشترهایی که در قم تولید می‌شود برخلاف مشهد و برخی دیگر شهرها مثل اصفهان و شیراز، قلم‌کاری است. هنرمندان انگشترساز قمی هم روی سنگ و هم روی رکاب نقره انگشترها قلم‌کاری می‌کنند. ویژگی دیگر انگشترهای قمی نقره بودن رکاب‌ها و استفاده زیاد از عقیق در نگین انگشترهاست. پراکندگی مغازه‌های فروش از مشکلاتی که باعث شده بیشتر افراد قم را به شهر انگشتر نشناسند ساماندهی نامناسب این حرفه در سطح شهر است. شهر قم سالانه میزبان ۱۵میلیون زائر و گردشگر ایرانی و سه‌میلیون زائر و گردشگر خارجی است. اما اکثر مغازه‌های فروش انگشتر در اطراف حرم آن هم به صورت پراکنده قرار گرفته‌اند و خبری از آنها در دیگر نقاط شهر نیست. از قدم‌های اولیه برند شدن محصول در یک شهر، متمرکز کردن فروش آن در منطقه‌ای خاص در شهر است. متمرکز کردن بازار فروش و به ‌وجود آوردن یک فضای اختصاصی، باعث می‌شود از این حجم گردشگر و ظرفیت بالای انگشترسازی قم، رونق اقتصادی بیشتری نصیب این شهر شود.    قیمت هم مسأله مهمی است فروش نقره در کشور به صورت انحصاری در اختیار افراد معدودی است و یکی از گله‌های انگشترسازهای قمی این است که به دلیل این انحصار، فروشنده‌های نقره خودشان قیمت نهایی را تعیین می‌کنند و حتی گاهی بالاتر از انس جهانی اقدام به فروش می‌کنند. از طرف دیگر ابزارآلات ساخت انگشتر نیز عمدتا وارداتی است و با توجه به نوسانات قیمت ارز، هزینه زیادی را به انگشترسازان تحمیل می‌کند. شهر انگشترهای دست‌ساز با توجه به اینکه در کشورهای حاشیه خلیج فارس، انگشتر قم به عنوان یک کار دست‌ساز و منحصر به فرد، نه سری‌کاری، به فروش می‌رسد و علت استقبال از آن هم همین موضوع است، به نظر می‌رسد لازم است حمایت‌های مالی از این صنف صورت بگیرد.از طرف دیگر انگشترسازان قم صنف جداگانه‌ای ندارند و زیرمجموعه صنف طلا و ساعت هستند. این روزها در صنف طلا، همه صنعتی کار می‌کنند اما صنعت انگشترسازی قم دست‌ساز است و نیاز به وجود یک صنف مجزا برای این حرفه  احساس می‌شود.     در آرزوی برندسازی  سال 1401 علیرضا ارجمندی، مدیرکل میراث فرهنگی، گردشگری و صنایع دستی استان قم در گفت‌گو با رسانه‌ها گفت: مقرر شده بود بازار شمسه با ۳۰۰ مغازه برای بازار کار انگشتر قم انتخاب شود. وی افزود: «البته درحال حاضر این موضوع متوقف شده است چراکه پله برقی از منفی پنج تا سطح آماده نشده و بازار فروش و رفت و آمد مشتری در این محل آن طور که باید وجود ندارد.» مدیرکل میراث فرهنگی، گردشگری و صنایع دستی استان قم با اشاره به اینکه صنعتگران بازار فعال ندارند، عنوان کرد: «علی‌رغم تمام توافقات انجام شده با بانک شهر هنوز موفق نشدیم مغازه‌های متعهد شده را در اختیار صنعتگران قرار دهیم.» این صحبتها نشان می‌دهد که عزمی جدی برای برند شدن انگشترسازی در قم وجود ندارد و همین موضوع باعث شده تا افراد زیادی از وجود این هنر ارزشمند در قم و نامگذاری این شهر به نام شهر انگشتر بی‌خبر باشند. نام گذاری قم به نام شهر ملی انگشتر، حرکتی برای توسعه این هنر در سطح ملی و بین المللی بوده است. توجه به این هنر، لحاظ کردن منفعت‌های اقتصادی، تربیت علاقه‌مندان، تبلیغات بیشتر درباره انگشترسازی قم، مطلع بودن از سلیقه مشتریان در بازار ملی و بین المللی و... نکاتی است که می‌تواند انگشتر را در قم به یک برند ملی و بین‌المللی تبدیل کند.  پایان پیام/


",social,"۱۳:۵۳
                                        ۱۴۰۲-۵-۲۵"
59,"
                                        امکان ترمیم نمره در امتحانات نهایی شهریور وجود ندارد
                                    ","
محسن زارعی رئیس مرکز ارزشیابی و تضمین کیفیت نظام آموزش و پرورس در گفت‌وگو با خبرنگار آموزش و پرورش خبرگزاری فارس، اظهار کرد: امتحانات شهریور از 28 مرداد آغاز شده است و تا 13 شهریور ادامه دارد. وی با بیان اینکه امکان ترمیم نمره برای امتحانات شهریور وجود ندارد، گفت: معنای امتحانات شهریور، جبرانی است و چون با دید جبران دانش‌آموز امتحان می‌دهد، دغدغه سابقه تحصیلی و ترمیم را اضافه نکردیم. زارعی درباره میزان دفعات ترمیم نمره برای سوابق تحصیلی عنوان کرد: فقط یکبار امکان ترمیم نمره برای هر درس وجود دارد که امکان آن در امتحانات دی و خرداد فراهم است. رئیس مرکز ارزشیابی و تضمین کیفیت نظام آموزش و پرورش بیان کرد: در امتحانات شهریور 286 هزار نفر شرکت کرده‌اند. پایان پیام/


",social,"۰۰:۵۱
                                        ۱۴۰۲-۵-۳۱"
60,"
                                        امدادرسانی در 4 استان متأثر از سیل و آبگرفتگی
                                    ","
 به گزارش گروه سلامت خبرگزاری فارس، مرتضی مرادی‎‌پور، معاون عملیات سازمان امداد و نجات با اشاره به انجام عملیات امداد و نجات در سیل و آبگرفتگی طی ٢٤ ساعت گذشته، گفت: در این مدت زمان، 4 استان، خراسان شمالی، فارس، گلستان و مازندران، 6 شهرستان، 8 منطقه شامل 6 روستا و 2 شهر، نیاز به دریافت خدمات امدادی پیدا کردند. وی ادامه داد: در این مدت زمان به 160 نفر امدادرسانی و 10 نفر به مناطق امن منتقل شدند. مرادی‌پور، با اشاره به این که آب جمع شده در 23 واحد مسکونی، تخلیه شد، افزود: در 24 ساعت گذشته، 23 تیم عملیاتی شامل 89 نفر، در عملیات امدادرسانی در سیل و آبگرفتگی شرکت کردند. وی گفت: 13 تخته موکت، 49 کیلوگرم نایلون و 17 بسته غذایی، توزیع شد. پایان پیام/  


",social,"۱۷:۵۵
                                        ۱۴۰۲-۵-۳۰"
61,"
                                        نگاهی به وضعیت بهداشت و درمان کشور سامورایی‌ها
                                    ","
خبرگزاری فارس - گروه سلامت: با توجه به دیدار هفته پیش وزیر امور خارجه کشورمان با وزیر بهداشت ژاپن به بررسی نظام سلامت ژاپن می‌پردازیم. نظام سلامتی که بالاترین امید به زندگی را در سطح جهان را برای مردم ژاپن  به ارمغان آورده است. اهمیت پیشگیری نسبت به درمان در کشورهای ثروتمند، تمرکز نظام سلامت در مراقبت های بالینی از درمان به پیشگیری ، تغییر کرده است. ژاپن یکی از کشور هایی است که با تغییر سیاست های سلامت خود در دهه های 1950 و 60 تحولی در نظام سلامت خود ایجاد کرده است.  نظام سلامت ژاپن با تغییرات گسترده به سمت پیشگیری حرکت کرده است و علاوه بر آن با اجرای طرح هایی مانند پرستاری و بهداشت عمومی، اصلاح نظام پرداخت، حق بیمه، مالیات، تغییر نظام ارجاع و... توانسته است به یکی از کارآمدترین نظام‌های مراقبتی در بین کشور های توسعه یافته اقتصادی تبدیل شود. نظام ارجاع در ژاپن، همه شهروندان تحت پوشش نظام بیمه هستند که در آن دسترسی رایگان جامع به خدمات مراقبت های بهداشتی به همه داده شده است. همه شهروندان می‌توانند از همه مراکز درمانی استفاده کنند اما باید توجه داشت که از سال 1996، بیمارانی که بدون نامه ارجاع، از یک پزشک عمومی به یک بیمارستان یا پزشک متخصص مراجعه کنند، مجبور به پرداخت هزینه اضافی هستند. در نظام سلامت ژاپن هیچ تفاوت واضحی بین بیمارستان‌های بزرگ و کوچک یا دولتی و خصوصی یا بین بیمارستان‌ها و مراکز خصوصی در نظام مراقبت‌های بهداشتی وجود ندارد. نحوه ارائه خدمت تمامی بخش‌های درمانی در ژاپن به طور تقریبی برابر با یکدیگر است. نظام درمانی ژاپن به دلیل کارآمدی زیاد باعث بالا رفتن امید به زندگی بین مردم گشته است و به همین دلیل در این کشور راهکار جدیدی برای ارائه خدمت به افراد سالمند پدید آمد. به گونه ای که بین بیمارستان‌ها و خانه‌های سالمندان نیز علی‌رغم هزینه بیشتر تفاوتی از نظر عملکرد و تقاضا از سوی مردم وجود ندارد. در این نظام سالمندان تحت نظر هستند و سلامت آنها توسط پزشکان و پرستاران بررسی میشوند و از طرف دیگر نشاط سالمندان حفظ می‌شود. بیمارستان ها اغلب به عنوان خانه های سالمندان برای سالمندان عمل می کنند، که یکی از دلایل اصلی طولانی شدن مدت اقامت در بیمارستان ‌ها در ژاپن است. نظام پرداخت و پوشش بیمه سلامت  نکته جالب دیگر این نظام سلامت در نحوه پرداخت مردم است. در ژاپن حق بیمه و مالیاتی که هر شخص پرداخت می‌کند منحصربفرد است. هر شهروند حق بیمه و مالیات متفاوتی نسبت به دیگران پرداخت می‌کند و نظام شهر-دولت تمامی مولفه‌های زندگی افراد را بررسی می‌کند تا مالیات‌ها را تعیین کند. حق بیمه افراد توسط دولت یا شرکت های خصوصی پرداخت می‌شود. هزینه‌هایی که بیمارستان‌ها و درمانگاه‌ها جهت حوزه درمان و تشخیص انجام می‌دهند توسط دولت مرکزی یا شهرداری‌ها مستقیم به آن‌ها پرداخت می‌شود.  پرونده الکترونیک سلامت در ژاپن نیز نظام های الکترونیک به طور ویژه‌ای اجرا می‌گردد و هدف آن گردآوری داده‌های سلامت و درمانی مردم، واکاوی داده‌ها است. یکی از بزرگترین اتفاقاتی که پس از اجرایی شدن پرونده الکترونیک سلامت ژاپن افتاد، افزایش توانایی دولت در استفاده از اطلاعاتی آماری است که با جمع آوری این داده‌ها توانایی دولت و شهرداری‌ها در اجرای سیاست‌های بهداشتی مانند اهمیت ویژه به بخش پیشگیری سلامت و بهداشت عمومی افزایش می‌یابد. علاوه براین موضوع دسترسی پزشکان به اطلاعات درمانی بیماران بیشتر خواهد شد و پزشکان تشخیص بهتر و راحت تری را خواهند داشت. طب سنتی و توانبخشی در ژاپن در ژاپن توسعه بالای طب سنتی و توانبخشی نظام درمانی این کشور باعث شده است که مردم نیز توجه بالایی به این نوع از درمان کنند به طوری که بیشتر مردم جهت درمان به کلینیک های طب سنتی و توانبخشی مراجعه کنند. علاوه بر این تلفیق پزشکی مدرن و پزشکی سنتی باعث بهبود و ابداع روش های درمانی جدیدی در میان پزشکان ژاپنی شده است.  برخی از پزشکان در ژاپن از داروهای سنتی همراه با با رادیوتراپی یا شیمی درمانی برای درمان بیماران استفاده میکنند .این نشان می دهد که چگونه پزشکی مدرن غربی می تواند به خوبی با طب سنتی ادغام شود.  ژاپن چقدر برای نظام سلامت خرج می‌کند ژاپن در حال حاضر حدود ۱۰ درصد از  تولید ناخالص داخلی خود را در بخش ژاپن هزینه می‌‌کند. این عدد تا ۱۰ سال دیگر به ۱۳.۵ درصد خواهد رسید. ژاپن بیشترین هزینه‌کرد را بین کشور های توسعه یافته در دنیا دارد و در حال حاضر در تلاش است با تهیه راهبردی این عدد را کاهش دهد و بهره‌وری نظام نظام سلامت را افزایش دهد. به‌طور سنتی، این کشور برای تأمین مالی مراقبت‌های بهداشتی به حق بیمه، پرداخت‌های مشترک و یارانه‌های دولتی متکی بوده است، در حالی که با کاهش مکرر هزینه‌های پرداختی به پزشکان و بیمارستان‌ها و قیمت‌های پرداختی برای داروها و تجهیزات، هزینه‌ها را کنترل می‌کند. این امر باعث شده ژاپن رشد هزینه های مراقبت های بهداشتی را به کمتر از 2 درصد در سال حفظ کند که بسیار کمتر از همتایان غربی خود است. با این حال، در برخی مواقع، افزایش بار این سازوکارهای تامین مالی فشار زیادی بر اقتصاد ژاپن وارد می کند. ژاپن بارها هزینه هایی را که به پزشکان و بیمارستان ها می پردازد و قیمت داروها و تجهیزات را کاهش داده است. این رویکرد، اما، ناپایدار است. کاهش هزینه‌ها باعث کاهش تقاضا برای مراقبت‌های بهداشتی نمی‌شود و قیمت‌ها فقط تا آنجا کاهش می‌یابد که محصولات در دسترس نباشند و کیفیت مراقبت‌ها کاهش یابد. اما پزشکان با رویکرد دیگری این کاهش قیمت ها را دور می‌میزنند و شواهدی وجود دارد که نشان می‌دهد پزشکان و بیمارستان‌ها با ارائه خدمات بیشتر، کاهش نرخ بازپرداخت را جبران می‌کنند، که می‌توانند این کار را انجام دهند زیرا نظام هزینه‌ای برای خدمات، عرضه مراقبت‌ها را به طور جامع محدود نمی‌کند. به عنوان مثال، پزشکان ژاپنی تقریباً سه برابر بیشتر از همکارانشان در سایر کشورهای توسعه یافته در سال مشاوره انجام می دهند. ژاپن باید در نظام پرداخت و یارانه حوزه سلامت خود اصلاحاتی را آغاز کند تا در چشم انداز های روبه‌رو دچار مشکل نشود. پایان پیام/


",social,"۱۵:۴۵
                                        ۱۴۰۲-۵-۳۰"
62,"
                                        کاهش نسبی دمای تهران از جمعه
                                    ","
به گزارش فارس، بر اساس بررسی نقشه‌های پیش‌یابی و تحلیل الگوهای همدیدی وضعیت جوی استان تهران، طی پنج روز آینده به‌ویژه امروز (۳۰ مردادماه) با گذر متناوب امواج از شمال استان آسمان قسمتی ابری تا نیمه ابری در بیشتر نواحی استان در ساعات بعد از ظهر افزایش سرعت باد، در بخش‌های جنوبی و غربی استان گاهی وزش باد شدید و در مناطق مستعد با احتمال خیزش موقت گرد و خاک و کاهش نسبی کیفیت هوا پیش‌بینی می‌شود. در نیمه شمالی به‌خصوص ارتفاعات در ساعات بعد از ظهر و شب رشد و افزایش ابر، گاهی رگبار باران با احتمال رعد و برق و وزش باد شدید دور از انتظار نیست. طی سه روز آینده روند افزایش تدریجی دما و از روز جمعه (۳ شهریورماه) کاهش نسبی دما در سطح استان پیش‌بینی می‌شود. بر اساس اعلام اداره کل هواشناسی استان تهران، ورامین با بیشینه دمای ۳۹ درجه سانتیگراد گرمترین ایستگاه استان تهران در ۲۴ ساعت گذشته گزارش شده است. آسمان تهران فردا ( ۳۱ مرداد ماه) صاف تا کمی‌ ابری، گاهی وزش باد و از بعد از ظهر افزایش باد با حداقل دمای ۲۷ و حداکثر دمای ۳۷  درجه سانتیگراد و طی چهارشنبه( اول شهریورماه) صاف تا کمی‌ ابری، گاهی وزش باد و از بعد از ظهر افزایش باد با حداقل دمای ۲۸ و حداکثر دمای ۳۸ درجه سانتیگراد پیش‌بینی می‌شود. پایان پیام/


",social,"۱۵:۱۳
                                        ۱۴۰۲-۵-۳۰"
63,"
                                        ورود سالانه بیش از یک میلیون  بیمار خارجی به ایران
                                    ","
به گزارش خبرنگار سلامت خبرگزاری فارس، محمد حسین نیکنام، مدیرکل امور بین‌الملل وزارت بهداشت در نشست خبری به مناسبت هفته دولت بیان داشت: در حوزه دیپلماسی سلامت اسناد بالادستی دادیم و ۳سیاست مهم مدنظر ماست. یکی بین‌المللی‌سازی ظرفیت‌های بخش سلامت است؛ در درمان، آموزش، دارو تجهیزات پزشکی.  مدیرکل بین‌الملل وزارت بهداشت دومین محور فعالیت را ارتقای سلامت وضع همسایگان؛ به دلیل اینکه مرز‌های طولانی دادیم نمی‌توانیم بی‌تفاوت باشیم.  نیکنام توجه به بازار‌های بین‌المللی و اقتصادی و علمی کشور‌های دیگر برای ارائه ظرفیت دارویی و... رااز محور‌های اصلی برشمرد، افزود: در دوران کرونا حجم زیادی از واکسن‌ها را از خارج وارد کردیم که با پیگیری دولت مردمی به نتیجه رسید.  وی افزود: تعمیق همکاری با سازمان‌های بین‌المللی از اهمیت بالایی برخوردار است؛ به طوری که سال گذشته گزارشگر حقوق بشر درباره تأثیر تحریم دیداری از ایران داشت و در نهایت بیانیه‌ای تنظیم کرد و به عن آن گزارش رسمی در سازمان ملل به ثبت رسید که مربوط به آثار سو تحریم بر سلامت بود.  مدیرکل بین‌الملل وزارت بهداشت با اشاره به گروه ۵ متشکل از کشور‌های ایران، افعانستان، پاکستان، عراق و بهداشت جهانی، افزود: از نظر سلامت وضع بهتری نسبت به کشور‌های همسایه داریم.  وی اضافه کرد: در دولت سیزدهم سه اجلاس بین اعضای گروه ۵ برگزار شده و در خصوص بهداشت و بهداشت تجمعات مذهبی به تبادل نظر پرداخته شد.  نیکنام خاطرنشان کرد: همکاری گروه ۵ در دنیا نمونه است ودر آینده نزدیک اجلاس بعدی را در مهرماه با محوریت غذا و دارو برگزار می‌کنیم.  وی تصریح کرد: ایران عضو دایمی شانگ‌های درآمده ودر درباکس نیز حوزه سلامت مورد توجه قرار دارد و رئیس جمهور در اجلاس شانگ‌های اعلام کرد دبیرخانه دائمی سلامت را در این اجلاس در ایران داشته باشد  نیکنام از امضای تفاهم نامه‌های جامع بین ایران و کشور‌های دیگر خبر داد و گفت: ۷ هزار دانشجو‌ی پزشکی خارجی از ۴۰ کشور در ایران تحصیل می‌کنند؛ ضمن اینکه بیش از یک میلیون بیمار خارجی برای درمان به ایران می‌آیند.  مدیرکل بین‌الملل وزارت بهداشت ادامه داد: امسال نوزدهمین کمیسیون مشترک ایران و کوبا برگزار می‌شود.  وی تصریح کرد: رتبه شانزدهم در حوزه آموزش را در جهان کسب کردیم؛ ضمن اینکه اولین شعبه بین‌المللی دانشگاه علوم پزشکی در کربلا با نام سبطین که شعبه دانشگاه علوم پزشکی تهران است ایجاد شده که ۱۶۰ دانشجوی پزشکی و ۶۰ دانشجوی پرستاری دارد. همه هزینه ایجاد دانشگاه توسط عتبه حسینیه خرج شده است.  وی گفت: ایجاد دانشگاه علوم پزشکی ایران در غنا و شعبه دانشگاه علوم پزشکی در تاجیکستان و شعبه دانشگاه بقیه الله در لبنان ایجاد خواهد شد.  مدیرکل بین‌الملل وزارت بهداشت اظهار داشت: اخذ گواهینامه اعتبار بخشی بین‌المللی توسط بیمارستان‌ها بسیار مهم است در حوزه گردشگری سلامت حائز اهمیت است.  نیکنام از آمادگی ۲۵۰ مرکز درمانی در کشور برای ارائه خدمات درمانی به بیماران خارجی خبر داد و گفت: بالغ بر ۷۰ درصد حجم مالی در حوزه سلامت مربوط به دارو و تجهیزات پزشکی است.  وی ابراز کرد: ۱۸۰ شرکت تولید دارو در کشور داریم؛ ضمن اینکه ۹۸ درصد داروی مورد نیاز کشور در داخل تولید می‌شود.  نیکنام تصریح کرد: ۶۵ مرکز تولید مواد اولیه دارویی و ۵۶ شرکت پخش دارویی در کشور داریم؛ قیمت دارویی دارو‌های ایران در سطح بین‌المللی مناسب و کیفیت بالایی دارد.  مدیرکل بین‌الملل وزارت بهداشت متذکر شد: در بخش داروهای‌های تک بسیار پیشرفته هستیم و ۶ واکسن کرونا تولید کردیم؛ البته کمبود‌هایی وجود دارد؛ ضمن اینکه ۵ هزار شرکت تولید‌کننده تجهیزات پزشکی داریم.  نیکنام یادآور شد: هدایت صاحبان سرمایه برای توسعه استانی در حوزه سلامت مورد توجه است؛ ضمن اینکه تولید مشترک نیز از جمله بخش‌ها در حوزه بین‌الملل است.  وی توسعه تخت بیمارستانی با استفاده از سرمایه خارجی و ایجاد کارخانه تولید دارو و تجهیزات پزشکی در کشور‌های دیگر را از جمله محور‌های فعالیت‌های این بخش وزارت بهداشت برشمرد.  مدیرکل بین‌الملل وزارت بهداشت در پاسخ به پرسش خبرنگار فارس در خصوص صادرات واکسن کرونا، توضیح داد: ۲۰۰ هزار واکسن کرونا به همراه ۲۰۰ هزار واکسن هپاتیت به ونزوئلا صادر شده است؛ ضمن اینکه واکسن‌هایی به نیکاراگوئه اهدا شده است.  پایان پیام/  


",social,"۱۳:۴۷
                                        ۱۴۰۲-۵-۳۰"
64,"
                                        دومین جلسه دادگاه پرونده صرافی «کریپتولند» برگزار شد
                                    ","
به گزارش گروه قضائی خبرگزاری فارس به نقل از قوه قضائیه، دومین جلسه دادگاه علنی پرونده صرافی غیر مجاز معروف به «صرافی کریپتولند» درشعبه پنجم دادگاه ویژه رسیدگی به جرایم اقتصادی استان تهران با حضور رئیس، مستشار شعبه و نماینده دادستان برگزار شد. رئیس شعبه پنجم دادگاه ویژه رسیدگی به جرائم اقتصادی تصریح کرد: متاسفانه امروز رمزارزها موجب آسیب شده است و عده ای از مردم به دلیل عدم توجه به عواقب آن دچار مشکل می‌شوند و احیانا توسط افراد کلاهبردار به دام می‌افتند. براساس کیفرخواست صادره اتهام متهمین مشارکت در تشکیل شبکه سازمان یافته اخلال کلان در نظام اقتصادی از طریق تصدی صرافی غیر مجاز و معاملات رمز ارز تحت عنوان صرافی کریپتولند می باشد که این پرونده حدود 28هزار نفر شاکی و مالباخته دارد. در دومین جلسه دادگاه رسیدگی صرافی غیر مجاز معروف به «صرافی کریپتولند» به اتهام کلاهبرداری شبکه ای با حضور متهم ردیف دوم و ردیف سوم و تعدادی از شکات و وکلای آن‌ها درشعبه پنجم دادگاه ویژه رسیدگی به جرایم اقتصادی استان تهران برگزار شد.  رئیس شعبه پنجم دادگاه ویژه رسیدگی به جرائم اقتصادی اظهار کرد: در جلسه قبل کیفرخواست توسط نماینده دادستان قرائت شد و با توجه به عدم حضور متهم ردیف اول در جلسه، دادگاه پس از تفهیم اتهام به متهمان ردیف دوم و سوم و وکلای آنها، هر یک در جایگاه قرار گرفتند و از خود دفاع کردند. به منظور تسریع در امور و جلوگیری از اطاله دادرسی، بدون تجدید وقت ادامه جلسه رسیدگی به شنبه چهارم شهریور موکول شد. پایان پیام/  


",social,"۱۶:۳۳
                                        ۱۴۰۲-۵-۳۰"
65,"
                                        احیاء هویت محلات با محوریت مساجد
                                    ","
حمید رضا صارمی در گفت و گو با خبرنگار اجتماعی فارس گفت: 31 مرداد سال 1348 بود که مسجد الاقصی، قبله اول مسلمانان جهان توسط صهیونیست ها به آتش کشیده شد. این واقعه موجب شد که این روز به درخواست جمهوری اسلامی ایران و با تصویب وزیران امور خارجه کشورهای اسلامی در اجلاس تهران، ""روز جهانی مسجد"" نامگذاری شود. وی ادامه داد: مقام معظم رهبری (مدظله) در 31 مرداد ماه سال 1395، در دیدار با ائمه جماعات مساجد استان تهران فرمودند: ""فراموش نکنیم که «روز مسجد» اساساً یک روز انقلابی است؛ یعنی تشکیل این روز و تعیین این روز که به خواست و مطالبه‌ جمهوری اسلامی بود و در سازمان کنفرانس اسلامی به‌عنوان «روز مسجد» تصویب شد، به‌مناسبت آتش زدن مسجدالاقصی است؛ به‌مناسبت مقابله‌ با دشمن صهیونیست است؛ اساس این روز یک چنین اساسی است؛ با این نگاه به روز مسجد نگاه کنید و حرکت را در این مسیر قرار بدهید."" از نگاه مسلمانان جهان، مسجد حلقه اتصال زمین و آسمان و محل رحمت واسعه الهی است.  اگرچه هدف اصلی بنای مسجد، ایجاد مکانی خاص برای  معاون شهردار تهران بیان کرد: عبادت و راز و نیاز با خداوند است اما باید توجه داشت که در دین اسلام، مسجد به عنوان اولین مرکز حکومت اسلامی قرار گرفته است و ضرورت دارد که جنبه های دیگر این مکان نیز مورد توجه قرار گیرد. یعنی مساجد نباید صرفا محل اقامه نماز باشند بلکه می بایست عموم برنامه‌های دینی مردم، تشکیل هسته‌های فرهنگی، تعلیم قرآن و معارف اسلامی و احکام دینی به جوانان و برپایی هیئت های مذهبی نیز جزو برنامه های مساجد قرار گیرد تا این اماکن به عنوان یک پایگاه مردمی، همیشه پویا و زنده باشند. در همین راستا تمامی دستگاه ها و نهادها در جمهوری اسلامی ایران، وظایفی را برای احیاء این مکان مقدس بر عهده دارند که اگر به درستی به آن ها عمل شود، شاهد احیاء و پویایی مساجد در کشور خواهیم بود. وی اضافه کرد: مدیریت شهری تهران نیز در راستای عمل به مسئولیت خود در قبال این امر مهم، در سال 1394 با مصوبه شورای اسلامی شهر تهران، نسبت به تشکیل ""شورای ساماندهی، توسعه و گسترش مساجد"" اقدام کرد تا ضمن اهتمام برای رفع کمبود مساجد در پایتخت، جانمایی مساجد نیز به نحوی انجام گیرد تا همه شهروندان بتوانند با طی مسیر ۵۰۰ متری به یک مسجد دسترسی داشته باشند. این شورا 12 عضو دارد که ریاست آن بر عهده شهردار تهران است و دبیرخانه این شورا در معاونت شهرسازی و معماری شهرداری تهران مستقر شده تا مصوبات این شورا توسط دبیرخانه عملیاتی شود. به گفته صارمی، از زمان شکل گیری دبیرخانه ""شورای ساماندهی، توسعه و گسترش مساجد"" تا پایان دوره چهارم مدیریت شهری، اقدامات خوبی در این حوزه صورت گرفت اما پس از آن، این شورا و وظایف آن مورد غفلت قرار گرفت. وی در ادامه گفت: با روی کار آمدن شورای اسلامی شهر و شهرداری تهران در دوره ششم، ""شورای ساماندهی، توسعه و گسترش مساجد"" مجددا مورد توجه ویژه اعضای شورای اسلامی شهر و شهرداری تهران قرار گرفت و اقدامات لازم جهت احیاء آن انجام شد و این شورا با تعیین رئیس دبیرخانه از سوی شهردار تهران، فعالیت خود را مجددا بصورت جدی آغاز کرد. معاون شهردار تهران بیان کرد: موضوع اصلی فعالیت این دبیرخانه توجه به کالبد و ساخت مساجد است، البته این بدان معنا نیست که صفر تا صد این کار توسط شهرداری تهران انجام شود، بلکه رویکرد شورای اسلامی شهر و شهرداری تهران به موضوع مساجد، ""مردم محوری"" است، یعنی مساجد، توسط خود مردم ساخته و نگهداری می شوند و شهرداری نقش تسهیلگر و حامی را خواهد داشت. شهرداری تهران با همین رویکرد، یکسری تسهیلات را برای تشویق مردم به مسجد سازی درنظر گرفته است که از آن جمله می توان به کمک مالی برای ساخت مسجد، اهداء زمین، عدم دریافت هزینه های مربوط به صدور پروانه احداث مسجد، رفع موانع موجود و... اشاره کرد. وی گفت: در همین راستا، سال گذشته حدود 40 میلیارد تومان بودجه برای این مهم تخصیص یافت که کل این مبلغ جذب شد و این بودجه در سال جاری به حدود 350 میلیارد تومان افزایش یافت، البته کمک های مالی ما برای احداث مساجد حدود 30 الی 40 درصد هزینه ها را شامل می شود و مابقی هزینه ها می بایست توسط مردم تامین شود. صارمی افزود: شورای ساماندهی، توسعه و گسترش مساجد از اسفند ماه سال 1401 تاکنون بیش از 400 مسجد را مورد بررسی قرار داده و به 30 مسجد کمک و مساعدت مالی داشته است که امیدواریم این عدد تا پایان امسال به 100 مسجد برسد. همچنین در سال جاری، احداث حداقل 20 مسجد در دستور کار قرار داد. وی ادامه داد: این نکته را نیز باید ذکر کنیم که تاکید شهرداری تهران بر احداث مساجد کوچک مقیاس محله ای به جای مساجد بزرگ مقیاس است، چراکه هدف ما همراه کردن مردم و احیاء هویت محلات با محوریت مساجد است. پایان پیام/


",social,"۱۵:۳۶
                                        ۱۴۰۲-۵-۳۰"
66,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",social,"۱۱:۰۳
                                        ۱۴۰۲-۶-۴"
67,"
                                        کشف حجاب و تعارض با حریم خصوصی
                                    ","
گروه زنان و جوانان خبرگزاری فارس؛  وحیده علی‏‌میرزائی، دانشجوی دکتری حقوق زن: شکی نیست حجاب تأمین‏ کنندۀ مصلحت فرد است؛ اما این به ‏معنای خالی بودن آن از مصلحت دیگران نیست. رعایت حجاب شرعی در جامعه باعث تحقق آثاری چون آرامش روانی شهروندان جامعه اعم از مرد و زن، استحکام پیوند خانواده‏ ها، استواری اجتماع و مصونیت آن از حاکمیت فضای جنسی و ... می‏‌شود و فقدان حجاب شرعی مساوی است با تحقق نقطۀ مقابل آثار فوق. مصالح پیش‏ گفته مصالحی اجتماعی هستند که حکم حجاب را نیز اجتماعی می‏کنند و این امر منافاتی با مصالح فردی حجاب ندارد؛ زیرا یک امر ممکن است هم دارای مصالح فردی باشد هم اجتماعی که همین موضوع باعث اجتماعی شدن آن خواهد شد. برای اثبات ضرورت وجود حریم خصوصی برای انسان، کافی است هدف بشر در حیاتش کمال دانسته شود و لازمۀ نیل به این کمال، رشد و نمو جسمی و روحی باشد و از مقدمات ضروری رشد روحی، آرامش مدنظر قرار گیرد، که لازمۀ این آرامش داشتن فضایی مصون از تعرض دیگران و مختص انسان است که وی در آن مورد تعرض و تهدید کسی یا چیزی قرار نمی‌‏گیرد. در عین حال شاید برای اثبات ضرورت این حق نیازی به استدلال عقلی نباشد و برخورداری خصوصی را بتوان نیازی فطری دانست که بشر به‏ خودی‏ خود به ‏سمت آن کشش و تمایل دارد. ارادۀ شارع مقدس این بوده است که با وضع حجاب، افراد در فضای عمومی و اجتماعی در معرض مداوم سیگنال‌های جنسی نباشند و اساساً غریضه را در چارچوب روابط خصوصی خانواده پیگیری کنند. جامعه اگر عاری از سیگنال‌های جنسی باشد و نیرو‌های انسانی در جامعه معطوف به پیشرفت علمی باشند، جامعۀ پویاتر و بانشاط‌تری خواهیم داشت. حتی در غرب نیز به این نتیجه رسیده‌اند، دانشگاه محیط علم‌آموزی است و باید استاندارد پوششی داشته باشد و مناسبات میان افراد کنترل شود. ادارات نیز به همین سیاق. زنان به‏ دلیل داشتن ویژگی رهبری و تأثیرگذاری‌ که در فضای خانواده دارند، عامل اصلی آرامش یا تلاطم خانواده هستند. زن اگر در جای خود قرار گیرد، می‌تواند خانه و خانواده را به نحو احسن مدیریت کند؛ اما اگر از این چارچوب خارج شود، آسیب‌هایی را رقم می‌زند. یکی از مؤلفه‌های مهم این است که جوانب عفاف و حیا در رفتار زن متجلی باشد. اقتضای عفاف و حیا این است که در بیرون از خانواده و در فضای عمومی رعایت حجاب و حیا وجود داشته باشد؛ اما در فضای خصوصی این حجاب را برای همسر خود کنار بگذارد و جاذبه و آراستگی خود را حفظ کند. در قوانین موضوعه جمهوری اسلامی ایران نیز اصول و مواد متعددی از قانون اساسی و قوانین عادی کشور بر ضرورت حفظ و حرمت حریم خصوصی به‏صورت مستقیم یا غیرمستقیم و کلی تاکید دارد. حجاب موضوعی است که علاوه‏ بر تأثیرات شخصی، در حوزۀ خانوادگی نیز دارای تأثیرات متعدد مثبت یا منفی است که رعایت آن تحقق آثار مثبت و عدم رعایت آن باعث به‏ وجود آمدن آثار منفی می‏‌شود. از سوی دیگر گاهی احکام فردی به‏ صورت مستقیم بر احکام اجتماعی تأثیر می‏‌گذارد که در چنین حالتی به فرض فردی دانستن موضوع، نمی توان از بعد اجتماعی آن غافل شد! تعریف و تأکید بر حجاب به عنوان امر شخصی و خصوصی از مکرهای فرهنگی غرب است که با برجسته‏‌سازی عناصر عاطفی به‌‏ظاهر حامی حقوق زنان کوشیده است پایه ‏های این ارزش را که اتفاقاً تأثیر بنیادینی بر روابط اجتماعی و حوزه‏های فرهنگی دارد سست کند. حقوق بشر در جامعۀ دموکراتیک بر این تأکید دارد که افراد در انتخاب پوشش و نوع لباس آزادند و دولت‌ها‌ نمی‌توانند برای حوزۀ خصوصی قانون بگذارند. تا زمانی که پوشش افراد در محیطی خصوصی باشد، این پوشش بخشی از حریم شخصی فرد محسوب می‎شود؛ اما با وارد شدن به حوزۀ عمومی و در معرض دید عموم قرار گرفتن، معادلات تازه‌‏ای به ‏وجود می‌‏آید. در واقع خصوصی دانستن پوشش در جامعه تهدید جدی برای امنیت اجتماعی و استحکام خانواده‏ هاست. تبدیل جامعه به محیطی برای عرضه و نمایش تن، تأثیر مستقیمی بر افزایش جرایم و مزاحمت‏های خیابانی و فروریزی خانواده‌‏ها خواهد داشت. در تبلیغات عصر مشروطه، حجاب داشتن زنان ملازم پرده‌نشینی و دوری از دستاوردهای فرهنگی اجتماعی بود و انجمن‌های زنان و نویسندگان و شعرای روشن‎فکر را به این باور رسانده بود که پیش ‎شرط سعادت زنان کشف حجاب است. تا جایی که حتی اقدام رضاخان به کشف حجاب گرچه از مقبولیت مردمی برخوردار نبود اما از سوی طبقۀ جدید روشن‎فکر و تحصیل‎کرده حمایت ‌شد. این تفکرات مثلاً روشن‎فکرانه و مبتنی بر شأن انسان، همان برنامه‌‏ای است که برای رسوخ در کشورهای اسلامی طراحی شده است تا بتوان به تدریج در باورهای  مسلمانان و شیعیان رخنه کرد و روز به ‎روز با کم‎رنگ شدن قبح بدحجابی، بی حجابی را رواج داد و از آن به دموکراسی درونی و بیرونی رسید. تعبیری که حتی روان‎شناس‌‏ها و فیلسوف‏‌های بلندپایۀ آمریکایی هم بر آن باور و اذعان دارند که این تدبیر دولت‌‏های غربی تخریب ادیان را نشانه رفته است. پایان پیام/


",social,"۱۳:۵۵
                                        ۱۴۰۲-۵-۳۰"
68,"
                                        اقدامات شاخص معاونت میراث فرهنگی در 2 سال اخیر تشریح شد
                                    ","
به گزارش گروه گردشگری خبرگزاری فارس، متن گزارش معاونت میراث فرهنگی وزارت میراث فرهنگی، گردشگری و صنایع دستی درباره اقدامات شاخص این معاونت به شرح زیر است: ۱-کیفیت‌بخشی به حفاظت و صیانت از میراث فرهنگی معاونت میراث فرهنگی در دوره‌ی مدیریت دو ساله در راستای حکمرانی مطلوب، با تعیین اولویتِ‌ توسعه و کیفیت‌بخشی به حفاظت و صیانت از میراث فرهنگی و همچنین با سعی بر ارتقای موضوع میراث فرهنگی در گفتمان توسعه‌ای، اجتماعی و فرهنگی جامعه، اهتمام خود را جهت جریان‌سازی، مردمی‌سازی و افزایش سواد میراثی آحاد جامعه مصروف نمود که در این راستا برخی از اهم موارد بیان می‌شود: ـ پیگیری و تحقق افزایش بالغ بر ۵۰ درصدی اعتبارات حفاظت و صیانت از میراث فرهنگی کشور در دولت سیزدهم و برنامه‌ریزی و هدایت و راهبری بالغ بر۲۰۰۰ پروژه حفاظت و مرمت در کشور؛ ـ حل مسائل بخشی ازبافت‌های تاریخی کشور بعد از سال‌ها نظیر بافت تاریخی شیراز و بافت تاریخی ارومیه و پیگیری اعمال جبران محدودیت‌ها در بافت‌های تاریخی از جمله مواردی بود که در طول دهه‌های اخیر لاینحل مانده بود. به‌عنوان مثال موضوع محافظت از بافت ۳۶۰ هکتاری شهر تاریخی شیراز پس از ثبت در فهرست آثار ملی به شیوه مطلوب‌تری محقق می‌‌شود. ـ تأمین تسهیلات مرمت و مقاوم‌سازی به کلیه ابنیه موجود در بافت‌های تاریخی و تسهیلات ودیعه مسکن برای دوره مرمت و تحقق پذیرش اسناد مالکیتی بناهای تاریخی به عنوان وثیقه در نظام بانکی برای اولین بار در کشور گامی در جهت مردمی سازی حفاظت از میراث فرهنگی بود که در این دوره با تصویب شورای پول و اعتبار میسر گردید. ـ همچنین توسعه همکاری‌های بین دستگاهی برای حفاظت از آثار تاریخی نظیر بسته اقدام ۱۰۰ روستای تاریخی مشترک با بنیاد مسکن انقلاب اسلامی و همکاری با سازمان اوقاف و امور خیریه با موضوع  بهره‌گیری از منابع وقف در حفاظت و مرمت حداقل ۵۰ بنای تاریخی وقفی بقاء متبرکه و بناهای عام المنفعه و ساماندهی آرامگاه مفاخر ایران از جمله اقداماتی بوده که با عنایت به فرابخشی بودن موضوع میراث فرهنگی با همکاری سایر دستگاه‌ها در حال انجام است و امید است که تا پایان دولت سیزدهم محقق شود. ـ معاونت میراث فرهنگی با بهره‌گیری از خرد جمعی و مشورت با نخبگان و با ۱۷ شورا، کارگروه و کمیته در ستاد که جمعاً بالغ بر ۱۷۰ نفر را شامل می شود و شوراهای فنی طرح های عمرانی در ۳۱ استان که اعضای آن‌ها ۱۰ تا ۱۲ نفر و مجموع آن در کشور قریب به ۴۰۰ نفر است و همچنین نشست با ۵۰ نفر از سرآمدان و پیشکسوتان میراث فرهنگی با حضور وزیر محترم، سعی بر بهره‌مندی از سرمایه نخبگان فرهنگی نمود. ـ ارزشیابی و اعطاء درجه هنری به استادکاران، مرمت کاران، هنرمندان و حرفه مندان میراث فرهنگی با عنوان «میراث داران تمدنی» بر اساس مصوبه شورای عالی انقلاب فرهنگی؛ ـ تدوین آئین نامه نظام فنی و اجرایی اختصاصی بناها و بافت های تاریخی کشور؛ ـ تهیه، تدوین و ابلاغ نظام نامه پایگاه های میراث ملی و جهانی؛ ـ ایجاد امنیت و ثبات شغلی بیش از ۱۰۰۰ نفر از کارگران، مرمت کاران، همکاران پایگاه های میراث ملی و جهانی که بیش از ۲۰ سال بلاتکلیف بوده‌اند. ۲- تدقیق و توسعه برنامه‌های ثبت‌های ملی و جهانی در حوزه  تدقیق و توسعه برنامه‌های ثبت‌های ملی و جهانی آثار نیز مواردی که بیان خواهد شد به انجام رسیده است: ـ تدوین برنامه ۱۰ ساله ثبت جهانی میراث ملموس و ناملموس در جهت نظام‌مند و قاعده‌مند کردن ثبت آثار و عناصر فرهنگی در فهرست جهانی و همچنین تشکیل شورای سیاست‌گذاری ثبت جهانی با حضور خبرگان و پیشکسوتان میراث فرهنگی از جمله اقداماتی است که راهبرد و نقشه‌ی راه معینی برای ثبت‌های جهانی جمهوری اسلامی ایران در راستای منافع ملی و قرابت کشورهای حوزه ایران فرهنگی به یکدیگر را ایفا می‌نماید (۲۰۰ پرونده در دستور کار است). ـ ثبت جهانی ۵ عنصر ناملموس خوشنویسی، یلدا(چله)، مهارت ساختن و نواختن ساز عود، پرورش کرم ابریشم و تولید سنتی ابریشم برای بافندگی و هنر سوزن دوزی ترکمن در اجلاسیه شهر رباط کشور مغرب و ارتقای جهانی ایران به رتبه ششم در فهرست جهانی ناملموس یونسکو در سال بدون سهمیه ملی ایران‌، از جمله اقدامات مهم در حوزه ثبت‌های جهانی بود که به انجام رسید. ـ تدوین و ارسال ۲ پرونده جهانی میراث فرهنگی ملموسِ «منظر فرهنگی ماسوله» و «هگمتانه و مرکز تاریخی همدان» و ارزیابی میدانی و دفاع اولیه از یکی از بزرگترین پرونده‌های ثبت سریالی جهان با عنوان «۵۶ کاروانسرای ایرانی» و همچنین تدوین و ارسال ۷ پرونده میراث فرهنگی ناملموس شامل افطاری و باورهای اجتماعی و فرهنگی، هنر تذهیب، برنامه ملی زیارت رضوی و جشن سده برای سال میلادی ۲۰۲۳ و جشن مهرگان، هنر ساختن و نواختن رباب و تولید سنتی گلاب‌ و باورهای اجتماعی فرهنگی وابسته با آن برای سال میلادی ۲۰۲۴ به یونسکو از جمله اقدامات اساسی در حوزه ثبت آثار و عناصر فرهنگی در یونسکو می‌باشد ضمناً در حوزه ثبت در فهرست میراث جهان اسلام نیز این معاونت، همکاری و مشارکت بایسته را با آیسسکو به عمل آورده است. ۳- توسعه کیفی و کمی توسعه کیفی و کمی موزه‌ها به عنوان یک رسانه‌ی صادق که فرهنگ و تمدن این سرزمین را معرفی می‌کنند و نقش تعیین‌کننده‌ای در ارتقای سواد میراثی جامعه و اتصال نسل حاضر به ریشه‌های هویتی این سرزمین دارند ـ افزایش ۵۳ موزه در کشور شامل ۱۰ موزه وابسته به وزارتخانه، ۲۶ موزه خصوصی و ۱۷ موزه غیروابسته و ارتقای تعداد کل موزه‌های کشور به ۸۲۹ موزه شامل ۲۶۲ موزه وابسته، ۳۲۳ موزه غیروابسته، ۲۰۹ موزه خصوصی و ۳۷ موزه مشارکتی از جمله اقدامات این معاونت در حوزه‌ی مأموریتی موزه‌های کشور می‌باشد. ـ همچنین تصویب و آغاز پروژه طرح توسعه موزه ملی در میدان مشق و تبدیل این میدان و ساختمان‌های تاریخی پیرامونی آن به بزرگترین میدان موزه‌ای که در حال تحقق است. این طرح از سال ۱۳۸۲ تاکنون به انجام نرسیده بود. با تحقق این طرح ایران دارای بزرگترین میدان موزه‌ای در خاورمیانه و قطب توریسم و گردشگر خواهد شد و موزه ملی این امکان را پیدا می‌کند که سه میلیون شیء در اختیار را به نمایش عموم بگذارد. ـ تحول در ایجاد و توسعه موزه‌های تاریخ سیاسی و اجتماعی از طریق برپایی نهضت روایتگری صحیح و شایسته تاریخ و توانمند‌سازی و آموزش راهنمایان موزه‌ها؛ ـ اقدام به تأسیس موزه مشروطه و موزه امیرکبیر در مجموعه میراث جهانی کاخ گلستان و موزه عصر انقلاب در مجموعه تاریخی ـ فرهنگی نیاوران از دیگر اقدامات قابل توجه است. ۴- توسعه مرجعیت توسعه مرجعیت معاونت میراث فرهنگی و دیپلماسی فرهنگی از جمله وظایف معاونت میراث فرهنگی  است که در سال‌های اخیر توجه کمتری به آن شده بود و در این راستا مواردی که بیان خواهد شد به انجام رسید: ـ احیاء مرکز منطقه‌ای میراث ناملموس تهران به عنوان مرکز مطالعات منطقه‌ای برای پاسداری از میراث فرهنگی ناملموس در آسیای مرکزی و غربی تحت نظارت یونسکو و تصویب موافقتنامه‌ی تمدید فعالیت مرکز مطالعات منطقه‌ای پاسداشت از میراث فرهنگی ناملموس در آسیای غربی و مرکزی در مجلس شورای اسلامی و لازم‌الاجرا کردن موافقتنامه پس از چهار سال تعلیق و احیاء و تثبیت فعالیت مجدد در سطح منطقه‌ای و بین‌المللی و همچنین برگزاری پنجمین نشست شورای حکام مرکز مطالعات منطقه‌ای پاسداری از میراث فرهنگی ناملموس و دریافت کرسی ریاست شورای حکام مرکز مطالعات منطقه‌ای یونسکو با کسب آرای موافق کلیه کشورهای عضو شورای حکام از جمله اقدامات مهمی بود که در ماه‌های گذشته به انجام رسید. ـ طرح مطالعاتی تأسیس موزه مشاهیر ایرانی مدفون در خارج از کشور؛ ـ برگزاری نمایشگاه‌های مشترک با سایر کشورها نظیر نمایشگاه مشترک دو طرفه با آلمان در موزه ملی؛ ـ برنامه‌ریزی برای برگزاری نمایشگاه مشترک موزه‌ای چین با موزه ملی ایران؛ ـ استرداد ۳۰ شی تاریخی‌ـ‌فرهنگی نظیر سنگ‌ نگاره ساسانی از انگلستان از جمله مواردی است که در حوزه موزه‌های کشور به انجام رسیده است. ـ ۱۷۰۰۰ شیء فرهنگی‌‌ـ‌تاریخی نیز در ماه‌های آینده از آمریکا استرداد خواهد شد. ۵- انتقال دانش و الگوسازی انتقال دانش بین نسلی و الگوسازی مفاخر میراث فرهنگی به آحاد جامعه در قالب این اقدامات به انجام رسید: ـ برگزاری نکوداشت چهره‌های ماندگار میراث فرهنگی که ۲۲ تن از مفاخر میراث فرهنگی ایران در دو دوره که بزرگان این حوزه در رشته‌های معماری، مرمت بنا و آثار و احیای بافت‌های تاریخی، باستان‌شناسی، مردم شناسی و … تقدیر و معرفی شدند. ـ همچنین آغاز تدوین تاریخ شفاهی در حوزه میراث فرهنگی و مصاحبه با پیشکسوتان و صاحب‌نظران این حوزه و تهیه و تدوین کتب مرتبط در راستای انتقال دانش بین نسلی و مستند سازی و مدیریت دانش به انجام رسیده است. ۶- آموزش و افزایش سواد میراثی نهضت معرفی و آموزش و  افزایش سواد میراثی جامعه تخصصی و عمومی به عنوان رکن رکین حفاظت: ـ برگزاری بالغ بر ۶۰۰۰ رویداد فرهنگی و اجتماعی در موزه ها و اماکن تاریخی با حضور گسترده مردم؛ ـ برگزاری جشنواره تولیدات چند رسانه‌ای در حوزه میراث فرهنگی به میزبانی استان یزد برای اولین بار در کشور با حضور و مشارکت ۲۹۰۰ اثر (دومین دوره این جشنواره سال جاری به میزبانی استان قزوین برگزار خواهد شد)؛ ـ توانمند سازی نیروهای ستادی و استانی از طریق برگزاری نشست های تخصصی و دوره های آموزشی ملی و بین‌المللی بالغ بر ۲۰۰۰ نفر ساعت؛ ـ برگزاری نشست‌های تخصصی در حوزه میراث فرهنگی ۷- نهادسازی و  تقویت واحدهای استانی نهادسازی و  تقویت واحدهای استانی از جمله راهبردهای اساسی این معاونت در راستای درگیر کردن سایر ذی‌مدخلان امر حفاظت بود که با اقدامات زیر به انجام رسید: ـ تأسیس و ثبت انجمن خیرین میراث فرهنگی به منظور جلب کمک‌های مادی و معنوی آحاد جامعه و همچنین جلب مسئولیت‌های اجتماعی نهادهای اقتصادی به منظور توسعه مشارکت بخش‌های مختلف اجتماعی در حفاظت از میراث فرهنگی که امید است با منابع مادی و معنوی حاصل از آن تا پایان دولت بتوان پیوست اقتصادی برای این حوزه فراهم شود. ـ تشکیل انجمن‌های میراث فرهنگی در تمامی سطوح تقسیمات کشوری (از استان تا دهستان) به منظور جریان‌سازی و گفتمان‌سازی در حوزه میراث فرهنگی و همراه کردن سایر دستگاه‌ها و مردمی‌سازی در جهت تحقق امر حفاظت از جمله اقدامات اساسی دوره مدیریت فعلی بود که با همکاری استانداران محترم در سراسر کشور و با حضور مدیران محلی و مردم، بخش وسیعی از هم‌پوشانی‌های مأموریتی این وزارتخانه با سایر دستگاه‌ها محقق گردید. ـ همچنین تفویض گسترده اختیارات ستادی وزارتخانه  به ادارات‌کل تابعه استانی در راستای تسریع و چابکی فرآیند اداری از جمله مواردی بود که در این دوره از مدیریت میراث فرهنگی کشور صورت پذیرفت. پایان پیام/


",social,"۱۴:۱۶
                                        ۱۴۰۲-۵-۳۰"
69,"
                                        انتصاب رئیس دادگاه عالی انتظامی قضات
                                    ","
به گزارش گروه قضائی خبرگزاری فارس به نقل از قوه قضائیه، حجت الاسلام محسنی اژه ای، رئیس قوه قضائیه، طی حکمی، حجت‌الاسلام والمسلمین نبی‌الله داودی مازندرانی را به‌عنوان رئیس شعبه اول و رئیس دادگاه عالی انتظامی قضات منصوب کرد. حجت‌الاسلام والمسلمین محسنی اژه‎ای رئیس قوه قضائیه، طی حکمی حجت‌الاسلام  المسلمین نبی الله داودی مازندرانی معاون قضایی دیوان عالی کشور را به سمت رئیس شعبه اول و رئیس دادگاه عالی انتظامی قضات منصوب کرد. پیش از این، حجت‌الاسلام والمسلمین محمد موحدی آزاد رئیس شعبه اول و رئیس دادگاه عالی انتظامی قضات بود. پایان پیام/


",social,"۱۶:۳۶
                                        ۱۴۰۲-۵-۳۰"
70,"
                                        آغاز روند روزآمدسازی سند تحول قضائی
                                    ","
به گزارش گروه قضائی خبرگزاری فارس به نقل از قوه قضائیه، بخش دوم جلسه امروز شورای عالی قوه قضائیه به بحث و بررسی اعضای شورای عالی دستگاه قضا پیرامون «بررسی نقاط ضعف و قوت اجرای سند تحول قضایی» و «نحوه روزآمد سازی این سند» اختصاص داشت. حجت‌الاسلام محسنی اژه‌ای در این بخش ضمن تاکید مجدد بر مقوله به‌روزرسانی سند تحول و اخذ نظرات نخبگان در داخل و خارج از دستگاه قضائی در این راستا، بیان داشت: نکته مهم در اجرای مفاد سند تحول، توجه به فلسفه وجودی تدوین و عملیاتی‌سازی این سند است لذا مسئولان امر در این جهت، باید افزایش رضایتمندی مردم و مراجعان به دستگاه قضائی را مطمح نظر قرار دهند و در ارزیابی‌های خود از کمیت و کیفیت اجرایی شدن سند، مقوله میزان رضایتمندی مردم را در اولویت قرار دهند. صاحبکار معاون راهبردی قوه قضائیه نیز در ادامه، به ارائه گزارشی از روند روزآمدسازی سند تحول قضائی پرداخت و با اشاره به تشکیل یک کارگروه ویژه در معاونت راهبردی دستگاه قضا برای این موضوع از تیرماه سال جاری، اظهار کرد: در مسیر روزآمدسازی سند تحول، علاوه بر آنکه نظرات مسئولان و خبرگان داخل و خارج از دستگاه قضا مورد استفاده قرار می‌گیرد، گزارش‌های نظارت بر اجرای سند تحول قضائی نیز مورد تحلیل و بررسی قرار خواهند گرفت. همچنین در این بخش، حجت‌الاسلام «مصدق» معاون اول قوه قضائیه، حجت‌الاسلام «منتظری» رئیس دیوان عالی کشور، «رحیمی» وزیر دادگستری، «خداییان» رئیس سازمان بازرسی کل کشور، حجت‌الاسلام «عبداللهی» رئیس مرکز حفاظت و اطلاعات قوه قضائیه، «جهانگیر» معاون اجتماعی و پیشگیری از وقوع جرم قوه قضائیه، «الفت» معاون منابع انسانی و امور فرهنگی دستگاه قضا، حجت‌الاسلام صادقی رئیس مرکز توسعه حل اختلاف قوه قضاییه، «غریب‌آبادی» معاون امور بین‌الملل دستگاه قضا و «کاظمی‌فرد» رئیس مرکز آمار و فناوری اطلاعات قوه قضاییه، به بیان دیدگاه‌ها و نقطه‌نظرات خود در خصوص نقاط ضعف و قوت اجرای سند تحول قضائی پرداختند و پیشنهاداتی را نیز در راستای نحوه روزآمدسازی این سند ارائه کردند. مسؤولان قضائی در اثنای مباحث مطروحه در باب نقاط ضعف و قوت اجرای سند تحول قضائی و نحوه روزآمد سازی این سند، به نکات حائز اهمیتی اشاره کردند؛ از جمله آنکه در بخش قابل توجهی از فرآیند اجرای مفاد سند مزبور و سازوکارهای ناظر بر آن، نهایت مساعی و کوشش از ناحیه دستگاه قضائی با عنایت به آسیب‌شناسی‌های مدون و لحاظ جهات پیشگیرانه، صورت گرفته است؛ لذا ضرورت دارد اقدامات تکمیلی و تتمیمی در راستای عملیاتی‌سازی سند تحول در بخش‌های مربوطه در قوای مجریه و مقننه نیز اتخاذ شود تا مفاد سند مزبور به طور جامع و کامل در راستای منافع مردم به منصه ظهور برسد. پایان پیام/


",social,"۱۴:۲۳
                                        ۱۴۰۲-۵-۳۰"
71,"
                                        اژه ای: مسؤولان باید به درک مشترک از مسائل برسند+فیلم
                                    ","
به گزارش گروه قضائی خبرگزاری فارس، حجت الاسلام محسنی اژه ای، رئیس قوه قضائیه صبح امروز در نشست شورای عالی قضائی با اشاره به بخشی از بیانات مقام معظم رهبری در دیدار فرماندهان و مسئولان سپاه پاسداران انقلاب اسلامی، ناظر بر اینکه «ما از بخش زیادی از مسیر با وجود شیب‌ تند عبور کرده و به قله‌ها نزدیک شده‌ایم»، گفت: باید همه فرمایشات و دستورات و این نویدی که رهبر حکیم انقلاب فرمودند را جدی بگیریم و انتظارات ایشان را محقق کنیم؛ در این مسیر، روحیه جهادی و انقلابی، اراده قوی، تلاش مضاعف و همدلی و همراهی مسئولان قوا با یکدیگر و با مردم لازم است؛ برای تحقق همدلی میان مسئولان با یکدیگر و میان مسئولان با مردم نیز باید گفتگو کنیم؛ نه صرفاً از طریق رسانه، بلکه باید در کنار هم و کنار مردم بنشینیم و مسائل و نقطه‌نظرات یکدیگر را استماع کنیم و به یک درک مشترک در راستای رفع مسائل دست پیدا کنیم.   پایان پیام/


",social,"۱۳:۴۵
                                        ۱۴۰۲-۵-۳۰"
72,"
                                        اختتامیه «هیس‌طوری» با اردوی گفت‌وگو محور برگزار می‌شود
                                    ","
به گزارش گروه آموزش و پرورش خبرگزاری فارس، «هیس‌طوری» دوم شهریور امسال با پشت سر گذاشتن مجموعه برنامه‌هایی به کار خود پایان می‌دهد و نفرات برگزیده را معرفی می‌کند. هیس‌طوری که یک پویش سراسری حول مطالعه و کنشگری، پیرامون مجموعه کتاب «سرگذشت استعمار» نوشته مهدی میرکیایی است که کار خود را از آبان 1401 آغاز کرد و روند برگزاری آن تا پایان تیر 1402 ادامه داشت. هدف اصلی این پویش به بهانه مطالعه مجموعه کتاب «سرگذشت استعمار» این بود تا نوجوانان با مفهوم مهم و بنیادین ذیل عرصه دشمن‌شناسی و مطالعه تاریخ با عنوان استعمار که از غرب برخاسته، آشنا شوند. پویش هیس‌طوری یکی از مصادیق مهم و اثرگذار در حوزه جهاد تبیین است، چرا که در این راه نسل نوجوان و دهه هشتادی‌ها در اندیشه‌های اجتماعی، فرهنگی و سیاسی با مبانی شناخت غرب و تمدن استعمارگرایانه آن آشنا شده و در مقابل نیز جایگاه ایران را به‌ویژه در پنج دهه گذشته درک می‌کنند. نوجوانان در «هیس‌طوری» رقیب گفتمانی کشور خود را در این جغرافیای تاریخی، اجتماعی و سیاسی شناسایی و پیشینه و تاریخچه آن را می‌شناسند. دهه هشتادی‌های شرکت‌کننده در این پویش به بهانه مطالعه تاریخ، با رویکردهای مجموعه‌ای از کشورهای غربی که پیوسته اقدامات استعماری انجام داده‌اند آشنا شده و با شناسنامه‌ای که آنها از خود به‌جای گذاشته‌اند، روبه‌رو می‌شوند؛ این موضوع وجه تسمیه پویش هیس‌طوری است. پویش هیس‌طوری با حمایت و همکاری سازمان‌های مربوطه، 700هزار مخاطب نوجوان را در سایت ویژه این پویش گرد آورد تا با کتاب‌خوانی و کنش‌گری به موضوع و اهداف مربوط به خود دست یابد. این پویش در فضای مجازی نیز بیش از 1.5میلیون مخاطب را با خود همراه کرده و پیام‌های ضد استعماری را به گوش آنها رسانده است. دبیرخانه برپایی هیس‌طوری پیش از اتمام تمام مراحل اجرایی این پویش تصمیم داشت تا طبق برنامه‌ریزی‌های انجام‌شده، 50 نفر اول برگزیده را طی مراسم اختتامیه، معرفی و با اهدای جوایزی از آنها تقدیر کند اما پس از مواجهه با کنش‌گری‌های شرکت‌کنندگان نوجوان خود تصمیم گرفت تا از ظرفیت شکل‌گرفته استفاده بیشتری کند. به این ترتیب، از آنجایی که شرکت‌کنندگان این پویش طی ماه‌های گذشته تنها در فضای مجازی یا از طریق سایت با هم در ارتباط بودند، دبیرخانه هیس‌طوری شایسته دانست که شرکت‌کنندگان برگزیده خود را به‌صورت حضوری فراخواند و این پویش را به صورت کارگاهی دنبال کند. بنابراین به بهانه برپایی اختتامیه پویش، یک اردوی گفت‌و‌گومحور ایجاد شد تا آنچه را دهه‌هشتادی‌های این پویش به‌عنوان مسابقه یا رقابت درگیر آن بودند حالا به یک اتفاق گفتمانی ذیل گفت‌وگوهای تیمی تبدیل کند. براساس برنامه‌ریزی‌های انجام‌شده، اردوی گفت‌و‌گومحور پویش هیس‌طوری از روز سه‌شنبه 31 مرداد کار خود را آغاز خواهد کرد و تا دوم شهریور ادامه دارد. این اردو که غروب روز پنج‌شنبه در مجموعه سعدآباد برگزار می‌شود، به اختتامیه پویش هیس‌طوری متصل خواهد شد. اردوی پویش هیس‌طوری با برنامه‌ریزی‌ها و اهداف انجام کارهای گروهی در اردوگاه شهید باهنر تهران برگزار می‌شود. نفرات برتری که از مجموع 120 هزار کنش‌گر پویش هیس‌طوری به این اردو عوت شده‌اند، طی چند مرحله مورد ارزیابی و انتخاب قرار گرفتند که در مرحله نخست، 20 هزار کنش‌گر برتر شناسایی و انتخاب شدند، سپس 600 کنش‌گر و در مرحله پایانی، از مجموع این تعداد، 250 کنش‌گر نوجوان که نیمی دختر و نیمی از آنها را پسران تشکیل می‌دهند به این اردو دعوت شدند؛ به این ترتیب، اردوی پیش رو با حضور نخبگان پویش هیس‌طوری برگزار می‌شود. این دبیرخانه به‌منظور شکل‌گیری گفت‌وگوی موردنظر خود در این اردو با برنامه‌ریزی‌های انجام‌شده، مدعوین را در دو دسته دختران و پسران به گروه‌های 6 الی 7 نفره تقسیم کرده است. در ادامه برای هرگروه، بومی را طراحی کرده تا بر اساس آن و متناسب با مطالعاتی که اعضای هر گروه از مفاهیم ضد استعماری و تاریخی ضمن تطبیق با شرایط امروز داشته است به گفت‌وگو و کار تیمی بپردازد. هر تیم با مدیریت و پشتیبانی مربیان خود به این کار مشغول می‌شود. این اردو با حضور، دیدار و گفت‌وگوی 5 تن از اساتید شناخته‌شده در حوزه تاریخ از جمله مهدی میرکیایی، نویسنده مجموعه کتاب‌های موضوع پویش، میثم مهدیار، سجاد صفارهرندی و دکتر توکلی برگزار می‌شود. همچنین بازدیدهای تاریخی مرتبط با مفاهیم استعمار مثل کاخ سعدآباد، گورستان متفقین، کاخ نیاوران و در رأس همه آنها، مکان منتسب به قهرمان ضداستعماری ایران یعنی حضرت امام خمینی(ره) در مجموعه جماران برای نوجوانان این اردو در نظر گرفته شده است. پخش فیلم، مراسم‌ عزاداری متناسب با ایام صفر، بازی‌های تعاملی طراحی‌شده بر پایه کتاب‌های مورد مطالعه پویش، حلقه‌های صمیمی و گعده‌های گفت‌و‌گومحور از دیگر برنامه‌های این اردو خواهند بود. مراسم اختتامیه پویش هیس‌طوری، پنج‌شنبه 2 شهریور با حضور جمعی از مسؤولان و نخبگان شرکت‌کننده در این پویش برگزار می‌شود. پایان پیام/


",social,"۱۴:۲۹
                                        ۱۴۰۲-۵-۳۰"
73,"
                                        فعالیت 14 قرارگاه اربعینی هلال‌احمر در مرزهای شرقی و غربی
                                    ","
به گزارش گروه سلامت خبرگزاری فارس، جمعیت هلال‌احمر در اطلاعیه‌ای، آخرین اقدامات و تمهیدات این جمعیت برای خدمت امدادی به زائران در ایام اربعین حسینی را تشریح کرد.متن اطلاعیه جمعیت هلال‌احمر به شرح زیر است: 1. جمعیت هلال‌احمر علاوه بر تداوم روند پوشش حوادث کشور، در ایام اربعین حسینی در داخل ایران و مرزهای مشترک با کشور عراق و داخل عراق، خدمات امدادی لازم به زائران حسینی را ارائه می‌کند. ۲. 4 قرارگاه برون مرزی در شهرهای نجف، کربلا، بین‌راه و کاظمین فعال شده تا پوشش درمانی، بهداشتی و امدادی و همچنین هماهنگی و مدیریت لازم درباره سلامت و درمان زائران، در این قرارگاه‌ها انجام شود. ۳. ۱۰ قرارگاه‌ امداد‌‌ونجات در درون مرزها، تشکیل و خدمات امدادی لازم را به زائران حسینی ارائه می‌کنند. ۴. باتوجه به اینکه پیش‌بینی می‌شود بیش از ۴ میلیون زائر از مرزهای کشور تردد داشته باشند، سازمان امدادو‌نجات جمعیت هلال‌احمر، ۱۳۳۱ پایگاه، شیفت موقت و سیار ساماندهی کرده تا در طول مسیر به زائران خدمت‌رسانی کنند‌. ۵. قرارگاه‌های اصلی سازمان امدادو‌نجات در ۶ مرز شلمچه، چذابه، مهران، خسروی، باشماق و تمرچین است که در ۵ استان خوزستان، ایلام، کرمانشاه، کردستان و آذربایجان غربی مستقر شده است. ۶. قرارگاه‌های ورودی زائران اربعین امسال در مرزهای شرقی کشور در مرزهای دوغارون، ریمدان و میرجاوه در دو استان خراسان رضوی و سیستان و بلوچستان فعال شده است. ۷. امدادگران و نیروهای داوطلب و متخصص به همراه ناوگان خودرویی شامل آمبولانس، خودروی نجات و سایر خودروهای امدادرسان از ۲۷ مردادماه در این پایگاه‌ها مستقر و به همراه تیم‌های نجات تا پایان مراسم اربعین به صورت شبانه‌روز آماده ارائه خدمات به زائران اربعین هستند. 8. 18 بالگرد هلال‌احمر در مرزهای غربی برای پوشش حوادث احتمالی در ایام اربعین حسینی، مستقر شده‌اند. 9. 22 هزار امدادگر و نجاتگر هلال‌احمر و کادر درمانی داو.طلب هلال احمر در ایران و عراق، وظیفه پوشش حوادث و مخاطرات احتمالی و کمک به آسیب‌دیدگان و. همچنین ارائه خدمات درمانی در کشور عراق را برعهده دارند. 10. 3500 خودرو، آمبولانس، اتوبوس آمبولانس و .. در داخل و خارج کشور آماده خدمات‌رسانی به زائران هستند. 11. 81 پایگاه درمانی، آماده ارائه خدمات درمانی به زائرین پیاده‎ روی در کشور عراق است. 12. 700 نفر از پزشکان و پرستاران در قالب کادر درمانی، برای خدمت به زائران به عراق اعزام شده اند که طی روزهای آتی این تعداد به بیش از 4 هزار و  200 نفر می رسد.  200 پزشک نیز به همراه کوله پشتی هلال احمر در طریق الدوار در مسیر نجف به کربلا، به زائرانی که در مراسم پیاده روی حضور دارند، خدمات درمان سرپایی ارائه می دهند. 13. 4 درمانگاه ثابت در شهر کربلا و 5 درمانگاه ثابت نیز در شهر نجف، آماده ارائه خدمات درمانی به زائرین هستند. پایان پیام/


",social,"۱۷:۵۷
                                        ۱۴۰۲-۵-۳۰"
74,"
                                        پایانه‌های تفکیک پسماند پایتخت در مدار فعالیت+فیلم
                                    ","
به گزارش خبرنگار گروه اجتماعی فارس، یکی از پیچیده‌ترین عرصه‌های مدیریت شهری در تهران، مدیریت پسماند عادی (خانگی) است. حجم بالای تولید روزانه پسماند در این کلانشهر و اجرا نشدن آیین نامه های ذیل قانون مدیریت پسماند باعث شده که نوعی آشفتگی در مدیریت پسماند وجود داشته باشد. شهرداری تهران چند سالی است برای ساماندهی بهتر پسماند شهروندان پایتخت تصمیم به راه‌اندازی مراکز MRF در 4 پهنه شهر گرفته تا بتواند بخشی از این معضل را حل کند. از میان 4 مرکز MRF در تهران، دو مرکز فعالیت‌شان آغاز شده و به همین دلیل انتقاداتی نسبت به دیرکرد در راه‌اندازی این مراکز شنیده می‌شود. هراتی مجری احداث مراکز MRF تهران (مراکز تخصصی بازیافت پسماند) در گفت‌وگو با خبرنگار فارس  به تشریح وضعیت فعالیت و دلایل تاخیر در راه‌اندازی این مراکز در تهران پرداخت. وی در توصیف فعالیت مجموعه‌های MRF در تهران، این مراکز را به پایانه پسماند تعبیر کرد و گفت: کار این مراکز مثل ترمینال‌های مسافری است که پسماندها را از منازل به مراکز پردازش پسماند منتقل می‌کنند.   حساسیت‌های محیط‌زیستی و اجتماعی مراکز MRF هراتی با بیان اینکه MRF پسماند هر منطقه را در همان محدوده پهنه جغرافیایی خودش تفکیک نهایی می‌کند، ادامه داد: در این مراکز فاز اول پردازش صورت می‌گیرد و بعد از آن کیفیت مواد بازیافتی بالا می‌رود. به این ترتیب هر منطقه مسئول پسماند تولیدی منطقه خودش می‌شود. وی افزود: مراکز MRF هر چه به شهر نزدیک‌تر می شوند، حساسیت‌های محیط زیستی و اجتماعی بالاتر می‌رود و به تبع آن وظیفه شهرداری هم بیشتر می شود. مجری احداث MRF تهران با اشاره به اینکه در سند بالادستی طرح جامع مدیریت شهر تهران، طرح ساخت 4 مرکز MRF وجود دارد، گفت: از این میان مرکز کوهک به طور کامل فعال است و سرخه حصار به تازگی راه‌اندازی شده است. زیرساخت مرکز حکیمیه پیشرفت 50 درصدی داشته و یک مرکز دیگر هم در محدوده آزادگان احداث خواهد شد. هراتی شائبه آسیب‌های محیط زیستی این نوع مراکز را تولید «بو» و «شیرابه» برشمرد و تاکید کرد: MRF های طراحی شده در تهران، دارای تصفیه خانه شیرابه است و غیر از آن فضای لجستیکی ایجاد کردیم، تا پسماند در اسرع وقت قابلیت انتقال به آرادکوه را داشته باشد و همانجا شیرابه‌ها تصفیه شود.       به گفته هراتی، این مراکز حدود 50 کیلومتر راه را در مدیریت پسماند شهر نزدیک کردند تا دیگر تمامی پسماند به آرادکوه نرود و در نزدیکی مناطق تولید کننده، تعیین تکلیف شود. مجری احداث MRF های تهران درباره ظرفیت این مراکز این‌طور توضیح داد که ظرفیت بازیافت در این مراکز 700 تن در روز است که معمولا از 2 تا 3 منطقه جمع آوری می‌شود تا پردازش شود.   تولید برق، کود و کمپوست برنامه آتی مراکز MRF وی با اشاره به اینکه برنامه های بعدی این مراکز تولید برق، کود و کمپوست از پسماندهای منتقل شده، ابراز داشت: تجهیزات این مراکز طراحی متخصصان داخلی بوده و با فرآیند ساخت ساده و مکانیکی تولید شده‌اند. هراتی با توضیح اینکه این شکل مدیریت پسماند در همه جای دنیا رایج است، گفت:MRF  به دو شکل «تمیز» و «کثیف» کارکرد دارد که در حال حاضر MRF تهران به شکل پسماند مخلوط یا همان کثیف اجرا می شود.   MRF به تنهایی مشکل پسماند تهران را حل نمی‌کند مجری احداث MRFهای تهران  این مراکز را حلقه نهایی مدیریت پسماند ندانست و گفت: MRF بخشی از فرایند مدیریت پسماند است و نباید تصور کنیم با راه‌اندازی 4 مرکز، مشکل پسماند تهران حل می‌شود. وی در ادامه توضیح داد: این روش، به ما کمک می کند تا در مراکز شهری در کوتاه‌ترین زمان مواد بازیافتی را به کارخانه‌ها برسانیم و از نظر اقتصادی بخشی از هزینه‌های ما را بپوشاند؛ اما ایده آل این است که جداسازی به این مرحله نکشد؛ البته شهرداری هم باید در خانه‌ها مخازن جداگانه قرار دهد. هراتی با تاکید بر اینکه ایجاد مراکز  MRFبه عدالت اجتماعی نزدیک است که هر منطقه‌ای مسئول زباله خود باشد، اظهار داشت: علاوه بر ابعاد اجتماعی و فرهنگی مدیریت میانی زباله در 4 پهنه جغرافیایی تهران، از نظر پدافند غیرعامل هم  این موضوع دارای اهمیت است، چراکه یک مرکز (آرادکوه) تبدیل به چند مرکز می‌شود و اگر از نظر پدافندی مساله ای در شهر پیش بیاید، این مراکز می توانند کمک کننده باشند. وی افزود: به لحاظ اقتصادی هم پسماند ارزشمند، سالم‌تر بازیافت می شود. مجری احداث MRF های تهران درباره تاخیر در شروع فعالیت این مراکز و عقب ماندن آنها از وعده ها اینطور توضیح داد که ما از نظر مدیریت HSE و تامین شاخص‌های محیط زیستی این مراکز حساسیت ویژه‌ای داریم. با وجود اینکه این مراکز از نظر اقتصادی برای شهر مناسب است اما کنترل بو و شیرابه آن با توجه به نزدیک بودنش به محیط‌های شهری حائز اهمیت است. وی در ادامه به شروع مطالعات برای اجرای فاز دومMRF  در تهران اشاره کرد و بیان داشت: ایجاد نیروگاه و زباله‌سوز می‌تواند کمک کننده باشد، اما اجرای آن تابع قوانین محیط زیست بوده و باید ارزیابی آن تائید شود. هراتی با یادآوری این نکته که پیش از اجرای طرح MRF در دو مرکز کوهک و سرخه‌حصار سابقه کار و پردازش وجود داشته و فشار مضاعف و کار جدیدی در این حوزه تحمیل نشده و تنها بهسازی  انجام گرفته است، افزود: به همین خاطر هم این دو مرکز سریع‌تر راه اندازی شده است. وی ادامه داد: اگر این مراکز در 4 پهنه فعال شود، حدود 5 هزار و 200 تن از پسماند قبل از رسیدن به مرکز مدیریت پسماند آراد کوه مدیریت می‌شود و دیگر آراد کوه پذیرش مستقیم نخواهد داشت. مجری احداث MRF های تهران در پایان با یادآوری این نکته که یکی از اهداف اجرای طرح MRFها حذف زباله‌گردی است و وقتی سرمایه‌گذار در این مراکز پهنه‌ای را در نظر می‌گیرد، یعنی زباله گردی حذف خواهد شد، ابراز داشت: در قرارداد پیمانکاران این مساله به صراحت ذکر شده و پیش بینی‌ها نشان می‌دهد، اگر 4 مرکز فعال شود این معضل حل  خواهد شد. پایان پیام/


",social,"۱۵:۵۴
                                        ۱۴۰۲-۵-۳۰"
75,"
                                        اجازه نخواهیم داد یاوه گویان درباره خاک ایران سخنی به گزاف بگویند
                                    ","
به گزارش خبرنگار قضائی قضائی خبرگزاری فارس، حجت الاسلام احمدرضا پورخاقان، رئیس سازمان قضائی نیروهای مسلح در جزایر سه گانه خلیج فارس گفت: جزایر سه گانه همیشه متعلق به ایران بوده است و به یاوه‌گویان اجازه نخواهیم داد در مورد خاک ایران سخنی به گزاف بگویند.     پایان پیام/


",social,"۱۵:۳۴
                                        ۱۴۰۲-۵-۳۰"
76,"
                                        راه اندازی اولین موکب درمانی بسیج جامعه پزشکی
                                    ","
به گزارش گروه سلامت خبرگزاری فارس، سلیمان حیدری فرمانده بسیج جامعه پزشکی وزارت بهداشت، درمان و آموزش پزشکی گفت: برای اولین بار امسال، با دستور وزیر بهداشت یک موکب اختصاصی توسط وزارت بهداشت با عاملیت بسیج جامعه پزشکی وزارت بهداشت، در مسیر راهپیمایی اربعین حسینی مستقر می شود. وی افزود: با پیگیری های انجام شده و همکاری هلال احمر یک موکب درمانی در کربلا نزدیک حرم حضرت ابالفضل العباس (ع) در اختیار بسیج جامعه پزشکی وزارت بهداشت قرار داده شد. فرمانده بسیج جامعه پزشکی وزارت بهداشت بیان داشت: با حضور همکاران پزشک و متخصص این موکب به زائران حسینی خدمات درمانی در سطح درمانگاه های تخصصی ارائه خواهد داد.  حیدری اضافه کرد: همکاران پزشک از ستاد وزارت بهداشت و دانشگاه های تابعه در این موکب درمانی حضور می‌یابند که در طی حدود ۱۶ روز به زائران اباعبدالله (ع) خدمات درمانی و تخصصی ارائه خواهند داد. وی ادامه داد: امسال اولین سال استقرار این موکب درمانی است و شروعی خواهد بود برای استفاده از توان بهداشتی، درمانی و تخصصی همکاران در بسیج جامعه پزشکی به ویژه همکاران ستاد وزارت بهداشت، برای خدمت رسانی به زائران گرامی اربعین و امیدواریم همکاران با خدمت رسانی به زائران در این موکب از فیوضات اربعین بهره مند شوند‌. فرمانده بسیج جامعه پزشکی وزارت بهداشت تاریخ آغاز به کار این موکب را پنجم شهریور ۱۴۰۲ اعلام کرد و گفت: همکاران ما از امروز برای راه اندازی موکب عازم کشور عراق شده اند. این موکب حدود ۵۶ نیرو اعم از متخصص، پزشک عمومی و پرستار در زمینه های قلب، زنان، کودکان، جراحی و سایر موارد مورد نیاز، خواهد داشت. پایان پیام/


",social,"۱۵:۳۶
                                        ۱۴۰۲-۵-۳۰"
77,"
                                        درمان 160 نفر از زائران اربعین توسط هلال‌احمر
                                    ","
به گزارش گروه سلامت خبرگزاری فارس، بابک محمودی، سرپرست سازمان امداد و نجات با اشاره به ارائه خدمات امداد و نجات در مراسم اربعین حسینی (ع) از ٢٧ لغایت ٢٩ مرداد ١٤٠٢، به ارائه گزارشی پرداخت و گفت: در این مدت زمان، 854 نفر برای دریافت خدمات امدادی به پایگاه‌های امداد و نجات در نظر گرفته شده در مرزهای کشور، مراجعه کردند. وی ادامه داد: امدادگران جمعیت هلال‌احمر، 160 نفر از افراد مراجعه کننده را که نیاز به دریافت خدمات درمانی به صورت سرپایی داشتند، در محل پایگاه درمان کردند و 2 نفر را نیز به مراکز درمانی منتقل شدند. محمودی افزود: در 48 ساعت گذشته، به 222 نفر از زائرین اسکان داده شد.  سرپرست سازمان امداد و نجات گفت: از 470 نفر تست قند و فشار خون گرفته و در مجموع 293 بطری آب نیز بین زائرین توزیع شد. پایان پیام/


",social,"۱۷:۵۶
                                        ۱۴۰۲-۵-۳۰"
78,"
                                        چشاندن طعم خدمت به شهروندان با اقدامات اجرایی به هنگام
                                    ","
به گزارش فارس، عباس شعبانی ضمن بازدید میدانی از پروژه‌های در دست افتتاح و در حال انجام این منطقه  با بیان اینکه جلسات نظارت ستادی و میدانی مناطق به یک دید وسیع و جامع از وضعیت شهر به ما خواهد داد افزود؛ با توجه به اینکه در برخی مناطق شهر با مشکل فرسودگی جدی روبرو هستیم باید با برنامه ریزی دقیق تبدیل شدن شهر تهران به یک شهر فرسوده جلوگیری کنیم. معاون هماهنگی و امور مناطق شهر تهران ضمن برشمردن ویژگی‌های بارز منطقه 13 گفت: این منطقه یکی از ورودی‌های اصلی شهر تهران است و اتصال بخش‌های شمال شرقی کشور از مجرای ورودی این منطقه امکان پذیر می‌باشد، لذا نیازمند هستیم در حوزه‌های شهرسازی در این منطقه یک برنامه تحول آفرین را ارائه نماییم. وی در ادامه ضمن تقدیر از تغییر پهنه خیابان‌های تهرانپارس و دماوند که کار بسیار ارزشمندی برای شهروندان این منطقه می‌باشد تأکید کرد: برنامه‌هایی از این دست در حوزه شهرسازی منطقه یک تحول ارزشمند و رو به جلو می‌باشد که با توجه به ایام بازنگری طرح تفضیلی جدید باید ویژگی‌های مناطق در طرح تفضیلی جدید دارای هویت خاص شود و این امر محقق نخواهد شد مگر با تلاش مضاعف و برنامه ریزی مدون و دقیق همکاران خصوصاً در حوزه‌های مربوط به شهرسازی و ارائه پیشنهاداتی که شهر را یک گام رو به جلو حرکت دهد.  شعبانی گفت: نظارت‌های ستادی مناطق باید تا پایین ترین سطح بدنه سازمان که نواحی هستند رسوخ نماید و بویژه در حوزه‌های عملکردی پیمانکاران با دقت و جدیت مضاعف تری این نظارت‌ها را از سربگیریم . وی در ادامه بر لزوم استفاده از سیستم رفت و روب مکانیزه به ویژه در مکان‌های بزرگراهی تأکید و خاطر نشان کرد: امور رفت و روب مکانیزه در شهر از مواردی است که باد بصورت جدی پیگیری شود. معاون شهردار تهران با ارجح دانستن کار شبانه روزی در شهر و نظارت ستادی در پایین ترین رده سازمان، رسیدگی به امور شهروندان شهر توسط مدیران ارشد منطقه و بزرگنمایی ویژگی‌های هر منطقه برای ساکنانش و طراحی یک افق جدید و پیشران در راستای محور‌های جدید توسعه ای برای شهر را باتوجه به ایام بازنگری طرح تفضیلی جدید یک الگوی جامع و هدفمند برای مدیران شهر خواند. محمد‌هادی علی احمدی شهردار منطقه 13 با برشمردن ویژگی‌های خاص این منطقه به ارائه گزارشی مبسوط از پرونده‌های کمیسیون ماده پنج منطقه پرداخت و بررسی وضعیت پرونده‌های خاص منطقه گزارشی را از مطالبات این منطقه ارائه نمود و افزود: یکی از مهم ترین پروژه‌های منطقه 13 پروژه بهسازی و مرمت بازار شهرستانی بود که با همت سازمان زیباسازی در این منطقه صورت گرفت که بزودی ر دست افتتاح قرار می‌گیرد و برای دو فاز دیگر این بازار نیز قابلیت اجرایی دارد. شهردار منطقه 13 با بیان اینکه این منطقه رتبه نخست در پیشرفت پروژه‌های من شهردارم را تاکنون به خود اختصاص داده و پیش از این هم منطقه 13 رتبه دوم در نوسازی بافت فرسوده و رتبه سوم در صدور پروانه ساختمانی را کسب کرده است افزود: وجود تیر‌های برق معارض جدی ترین معضل در این منطقه است که تاکنون از 200 تیر معارض 80 عدد جا به جا شده و 120 عدد باقی مانده هم در دستور کار قرار دارد. سید محمد موسوی شهردار منطقه 11 با همراهی معاون خدمات شهری و محیط زیست این منطقه با حضور در این جلسه گزارشاتی را از رفع نواقص و پیگیری ویژه معضلات شهری مطرح شده در نظارت ستادی منطقه 11 در هفته گذشته پرداختند و گزارشی جامع از برطرف شدن این مشکلات در راستای ارتقاء سطح رضایت مندی شهروندان این منطقه از شهر ارائه دادند. در ادامه این جلسه مهدی شریفیان مدیرکل برنامه ریزی وسرمایه انسانی و سید محمد فیاض مدیر کل هماهنگی، نظارت و کنترل معاونت هماهنگی امور مناطق شهرداری تهران  و مهدی امیر آبادی مدیرکل دفتر پایش کنترل پروژه و ارزیابی عملکرد گزارشاتی را درخصوص وضعیت پروژه‌های منطقه 12 در حوزه‌های مختلف و بویژه حوزه‌های خدمات شهری و نگهداشت شهر ارائه کردند. معاون هماهنگی و امور مناطق شهرداری تهران در خاتمه این بازدید با حضور در منزل مادر شهید ارجمند غلامعلی پیچک  به دیدار و دلجویی از این خانواده  شهید گرانقدر پرداخت. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",social,"۱۴:۰۱
                                        ۱۴۰۲-۵-۳۰"
79,"
                                        جذب مشتری «جراحی زیبایی» با تصاویر فتوشاپی!
                                    ","
خبرگزاری فارس- گروه سلامت: درحالی که آلبوم‌های رنگ و هایلایت را ورق می‌زند، با صاحب سالن‌ زیبایی هم صحبت می‌کند و  به او می‌گوید:« من سالن شما رو از طریق پیج اینستاگرامتون پیدا کردم. روش و تنوع کارتون نسبت به سایر آرایشگاه‌ها باعث شد که من سالن شما رو برای انجام کارهای زیبایی انتخاب کنم و خیلی برای اومدن به سالنتون ذوق داشتم ...» صاحب سالن زیبایی هم که می‌بیند یک مشتری دست به نقد و کم سن وسالی را پیدا کرده، تا می‌تواند با آب وتاب از خدمات  آرایشگاهش تعریف و تمجید می‌کند و می‌گوید: « باعث افتخاره که مشتری با سلیقه و زیبایی مثل شما سالن زیبایی ما را انتخاب کرده... ما در سالن زیباییمون خدمات متنوعی به مشتری‌های عزیزمون ارائه می‌دیم، در واقع سالن ما دارای سه طبقه است و هرطبقه آن برای راحتی و رضایت مشتری به خدمات مختلف اختصاص داده شده. یکی از طبقات ما مخصوص خدمات زیبایی عروس است و دو طبقه دیگر را به خدمات کراتینه، رنگ، هایلایت، براش و شنیون مو، کاشت ناخن، پاکسازی پوست، بوتاکس، فیلر و... اختصاص دادیم.» بوتاکس و فیلر؟! دختر جوان که چشمانش از تعجب گرد شده بود خطاب به صاحب سالن زیبایی می‌گوید:« واقعاً شما خدمات بوتاکس و فیلر هم دارید؟! من فکر می‌کردم که تزریق بوتاکس را فقط کلینیک‌های تخصصی پوست و مو می‌توانند انجام دهند.» آرایشگر در جوابش می‌گوید:« نه عزیزم کار سخت و خاصی نیست که نیاز به متخصص داشته باشد. تکنسین‌های ما توسط متخصص‌های زیبایی دوره دیدند و کار بلد هستند. خیالت راحت... » مشتری جوان که ظاهراً قصد انجام اینگونه عمل‌های زیبایی را دارد با اشتیاق از آرایشگر می‌پرسد: چه جالب! عزیزم! هزینه تزریق بوتاکستون چنده؟ « قابل شما را نداره عزیزم. هزینه بوتاکس صورت، بسته به میزان مواد مورد نیاز و محل تزریق، از ۷۰۰ هزار تومن تا یک میلیون تومان قیمت دارد...»   چندسالی است که انجام عمل‌های زیبایی در میان ایرانی‌ها خصوصاً زنان و دختران جوان بسیار به چشم می‌خورد. دیگر کمتر کسی را می‌توان پیدا کرد که هیچگونه عمل زیبایی روی صورت و اعضای بدنش انجام نداده باشد. ازدیاد این مسئله باعث شده تا حتی خانم‌های جوان و زیبایی هم که نیازی به انجام جراحی‌های زیبایی ندارند اعتماد بنفس خود را نسبت به چهره طبیعیشان از دست داده و در مقایسه با چهره‌های مصنوعی و عروسکی به انجام عمل‌های زیبایی وسوسه شوند. اما این تمام ماجرا نیست. درحال حاضر تمایل بیش از اندازه بانوان و جوانان ایرانی، زیاد شدن تنوع عمل‌های زیبایی و همچنین درآمد بسیار بالای این کار باعث شده تا بسیاری از افراد غیر متخصص پا در کفش متخصصان زیبایی کرده و دست به انجام عمل‌های زیبایی در مراکز غیرقانونی و غیر بهداشتی بزنند. در خصوص انجام عمل‌های زیبایی عجیب و غریب و عوارض ناشی از انجام آن در مراکز غیر قانونی توسط افراد غیر متخصص با امیرهوشنگ احسانی متخصص پوست و مو و زیبایی به گفت‌وگو نشسته‌ایم که در ادامه مشروح آن را می‌خوانید:  آقای دکتر! مدتی است یک سری از عمل‌های زیبایی عجیب و غریب مانند مزوتراپی، کربوکسی‌‌تراپی، کرایوتراپی و... در کنار یک سری از عمل‌های زیبایی رایج مانند بوتاکس و فیلر در برخی از مراکز و کلینیک‌ها زیبایی مجاز و غیر مجاز انجام می‌شود. این عمل های زیبایی برای چه مواردی استفاده می‌شوند؟ آیا ضرری دارند یا خیر؟  در چندسال گذشته تعداد و تنوع عمل‌های زیبایی بسیار افزایش یافته است. مزوتراپی یکی از عمل‌های زیبایی سرپایی است که یک سری از مواد در سطح پوست تزریق می‌شود. مزوتراپی عموماً برای جلوگیری از ریزش مو، رفع چین و چروک و لک صورت، تیرگی و پف زیر چشم و... استفاده می‌شود. اما نکته قابل توجه این است که باید موادی که برای این عمل زیبایی استفاده می‌شود استاندارد و مناسب باشد تا عوارضی برای بیمار ایجاد نکند. اگر مزوتراپی درست و توسط متخصص پوست ماهر انجام شود و مواد مصرفی مرغوب باشد عموماً مشکلی برای بیمار ایجاد نمی‌کند.  درحال حاضر کربوکسی تراپی هم که تزریق دی‌اکسیدکربن در لایه زیرین پوست جهت جوان‌سازی تزریق می‌شود خیلی در مراکز زیبایی ایران انجام نمی‌شود. زیرا وزارت بهداشت انجام این عمل زیبایی را در مراکز درمانی و پوست و مو ممنوع کرده است و این عمل زیبایی خیلی موفق نبود. من هم به عنوان یک متخصص پوست و مو این عمل زیبایی را برای جوان سازی پوست توصیه نمی‌کنم.  اگر عمل زیبایی در صورت نیاز و تحت نظر متخصص با مواد تزریقی مرغوب صورت گیرد عموماً مشکلی ایجاد نمی‌کند. اما مشکلات از زمانی شروع می‌شود که برخی از آرایشگران و افراد غیر متخصص پوست برای درآمدزایی بیشتر این عمل‌های زیبایی را انجام می‌دهند. تمام عمل‌های زیبایی دارای یک سری عوارض نسبی است  انجام عمل‌های زیبایی توسط افراد غیر متخصص چه مشکلاتی را برای بیمار به وجود می‌آورد؟ در کل تمام عمل‌های زیبایی دارای یک سری از عوارض کوتاه مدت و نسبی هستند. عمل‌هایی مانند لیزر، بوتاکس، تزریق ژل و... حتماً باید تحت نظر متخصص پوست و مو و زیبایی انجام شود تا عارضه کمی برای بیمار ایجاد کند. اما اگر توسط افراد عادی و غیرمتخصص انجام شود می‌تواند عوارض جبران ناپذیری را برای بیمار ایجاد کند.  بسیاری از زندگی زوج‌ها به دلیل عوارض عمل‌های زیبایی به جدایی ختم می‌شود یا فرد به دلیل مشکلات روحی و روانی دست به خودکشی می‌زند  به عنوان مثال اگر عمل بوتاکس توسط افراد غیر متخصص و به اشتباه انجام شود باعث دوبینی، تاری چشم، افتادگی پلک و... خواهد شد که درمان هرکدام از این عوارض چندین ماه زمان خواهد برد. البته ای کاش فقط عوارض جسمی باشد. بسیاری از افراد در مدت زمان درمان ممکن است از نظر روحی و روانی آسیب ببیند.  عوارض این عمل‌ها نه تنها برای بدن افراد بلکه روی زندگی آنها هم تأثیرگذار است. بسیاری از افراد به دلیل عوارض جبران ناپذیر این عمل‌ها کارشان به اختلاف‌های شدید و جدایی در خانواده رسیده  و برخی از افراد قربانی که دچار عارضه شده‌اند دست به خودکشی زده‌اند. زیرا این افراد دچار عفونت، التهاب، ورم و... خواهند شد.  عوارضی که با هزینه‌های چندصد میلیونی هم جبران نمی‌شود! اگر فردی تحت نظر یک پزشک متخصص پوست و مو آموزش دیده باشد می‌تواند عمل‌های بوتاکس، فیلر و... انجام دهد؟ فیلرها، تزریقاتی هستند که زیر پوست تزریق شده و اصولاً برای پر کردن خط خنده، لب ، گونه و... استفاده می‌شود. در این نوع از عمل‌ها ماده و ژلی که برای تزریق استفاده می‌شود باید استاندارد بوده و شخصی که این عمل را انجام می‌دهد باید فردی حاذق باشد، زیرا اینگونه از جراحی‌ها بسیار ظریف و حساس است و هرکسی صلاحیت انجام این عمل‌ها را ندارد. کوچکترین نقص در کار تبعات و عوارض بدی برای بیمار ایجاد خواهد کرد.  این افراد به دلیل اینکه موادها را نمی‌شناسند و عموماً از مواد تزریقی نامرغوب استفاده می‌کنند و مهارت لازم را برای تزریق مواد بر موضع ندارند مشکلاتی را برای بیمار ایجاد می‌کنند که بیمار با هزینه‌های چند صد میلیونی هم نمی‌تواند آن عارضه را جبران کند.  من به افرادی که قصد انجام عمل‌های زیبایی و جراحی‌های پلاستیک دارند توصیه می‌کنم همانند فردی که قرار است چشمش را عمل کند به بهترین متخصص چشم مراجعه می‌کند، برای انجام عمل‌های زیبایی به بهترین و ماهرترین متخصص مراجعه کنند و به یک فرد صرفاً دوره دیده اطمینان نکنند.  «زیرزمین»، اتاق عمل متخصصان قلابی  معمولاً افراد دوره دیده در چه مکان و شرایطی عمل‌های زیبایی سرپایی را انجام می‌دهند؟ در حال حاضر ما شاهد هستیم که این افراد غیر پزشک و غیر متخصص پوست در بسیاری از آرایشگاه‌ها، زیر زمین‌ها و زیر پله‌ها با قیمت‌های پایین، مردم خصوصاً بانوان را به تزریق ژل و انجام این دسته از عمل‌های سرپایی ترغیب می‌کنند. متأسفانه افرادی که به جای مراجعه به پزشک به آرایشگرها و سالن‌های زیبایی برای انجام این دسته از عمل‌ها مراجعه می‌کنند دچار عوارض‌های مختلفی خواهد شد. من به شخصه افرادی را دیدم که با انجام یک جراحی سرپایی در سالن‌های زیبایی سالیان سال درگیر درمان عوارض آن عمل کوچک و سرپایی شده است.  برخی از افراد می‌گویند اهمیت این عمل‌های جراحی به اندازه قلب و چشم نیست. اما هستند کسانی که امروز حاضرند چند صد میلیون هزینه پرداخت کنند تا آن مشکل و نقصی که در اثر انجام عمل‌های زیبایی که تحت نظر افراد غیر متخصص پیش آمده حل شود. افراد حتماً با دید بازتر و با درایت کافی و تحقیق درست پزشکان را انتخاب کنند و احساساتی تصمیم نگیرند.  مردم گول پیج‌های زیبایی اینستاگرام و فضای مجازی را نخورند! آقای دکتر! چرا با وجود هشدارهای بسیاری از متخصصان و تذکر رسانه‌های معتبر به انجام ندادن عمل‌های زیبایی در مراکز غیرقانونی باز افراد گول این متخصص‌های قلابی را می‌خورند؟ بسیاری از این افراد غیر متخصص با گذاشتن چند عکس از قبل و بعد انجام عمل‌های زیبایی کار خود را تبلیغ می‌کنند. مردم گول پست‌ پیج‌های زیبایی اینستاگرام و فضای مجازی را نخورند. این عکس‌ها و فیلم‌هایی که از عمل‌های زیبایی در فضای مجازی و پیج‌ها به نمایش گذاشته می‌شود صرفاً تبلیغاتی و برای سودجویی است. خیلی از این عکس‌هایی که مراکز زیبایی برای تبلیغات از نتیجه کارشان به صورت مقایسه قبل و بعد منتشر می‌کنند دستکاری شده و فتوشاپ است.  دیدن یک یا چند عکس قبل و بعد در اینستاگرام توسط یک طراح خیلی خوب قابل طراحی شدن است. بسیاری از پیج‌هایی که با استفاده از نمونه عمل‌های خود تبلیغات می‌کنند، عکس‌های قبل و بعد بیماران خود را با فتوشاپ دستکاری می‌کنند. عکس‌هایی که ممکن است به واقعیت چهره آن فرد نزدیک نباشد. مردم باید واقع‌گرا باشند.   بسیاری از پیج‌هایی که با استفاده از نمونه عمل‌های خود تبلیغات می‌کنند، عکس‌های قبل و بعد بیماران خود را با فتوشاپ دستکاری می‌کنند  انواع عمل‌های زیبایی نسبی هستند و در هیچکدام قطعیتی وجود ندارد   به عنوان مثال فردی که کف سرش کاملاً طاس است امکان ندارد با انجام کاشت مو، استفاده از یک عمل زیبایی یا یک شامپو و محصول کل موهای سرش پر شود. اصلاً چنین چیزی غیر ممکن است. یا اینکه فردی روی صورتش لک های بسیار زیادی دارد و یک تصویر قبل و بعد از این فرد نمایش می‌دهند که تمام لک‌های صورتش از بین رفته و هیچ اثری از آثار آن نمانده است امکان‌پذیر نیست. انواع عمل‌های زیبایی نسبی هستند و در هیچکدام قطعیتی وجود ندارد.   آیا واقعاً برای جوان‌سازی پوست نیازی به انجام عمل‌های زیبایی دارد؟ درحال حاضر ۳۰-۴۰ نوع عمل‌ زیبایی در قالب‌های سرپایی و جراحی وجود دارد که متخصص زیبایی بر حسب نیاز بیمار باید عمل زیبایی را انجام دهد. به عنوان مثال اگر فردی صورت پری دارد اما به دلایلی صورت او افتاده شده نباید در صورت او چربی تزریق شود. اینکه چه کسی صلاح می‌داند که برای زیبا شدن چه عملی باید روی بیمار انجام شود مهم است و فقط پزشک متخصص پوست می‌تواند این عمل‌ها را انجام دهد.   قیمت ژل بوتاکس اصل ۶ برابر گران تر از قاچاق آن است  آقای دکتر همانطور که اشاره کردید بسیار از سالن‌های زیبایی، آرایشگاه‌ها و یا کلینیک‌های زیبایی غیر مجاز که افراد غیر متخصص در آن فعالیت می‌کنند اقدام به انجام بوتاکس و سایر عکل‌های زیبایی سرپایی می‌کنند. این افراد ژل‌ها و مواد مورد تزریقی مورد نیاز انجام این عمل‌ها را از کجا تهیه می‌کنند؟ متأسفانه اکثر موادی که این افراد تهیه می‌کنند از طریق قاچاق تهیه شده و غیر استاندارد است. یک سری از افراد هستند که از طرف یک شرکت ثبت شده یا ثبت نشده به صورت واسطه به مطب‌ها، کلینیک‌های زیبایی، سالن‌های زیبایی و... که خدمات زیبایی ارائه می‌دهند مراجعه کرده و سفارش می‌گیرد.  بسیاری از آریشگاه‌ها و کلینک‌های زیبایی غیرمجاز، به دلیل استفاده از محصولات قاچاق و غیراستاندارد، خدمات خود را با قیمت بسیار پایین جهت جذب مشتری ارائه می‌دهند     این افراد محصول اصلی را که سه میلیون تومان قیمت دارد را به بهانه اینکه مواد تشکیل دهنده‌اش یکی است اما برندش فرق می‌کند با قیمت پایین تر می‌فروشد و مشتری جذب می‌کند. به‌ عنوان مثال مشابه محصولی را که اصل آن سه میلیون تومان قیمت دارد را به مبلغ ۵۰۰ هزار تومان می‌فروشند. در حالیکه اصلاً معلوم نیست این محصول مواد تشکیل دهندش چی‌ هست، چگونه ترکیب، بسته بندی، نگهداری شده و در چه شرایطی به کشور وارد شده است.   بیماری که به امید زیبایی حاضر به انجام عمل زیبایی شده، ژل و مواد قاچاق را تزریق می‌کند و بعد باید چندصد میلیون هزینه کند تا شاید عوارض به جا مانده از استفاده از مواد تزریقی قاچاق را جبران کند که درصد بهبود آن و بازگشت به روز اول بسیار پایین است.  آقای دکتر بسیاری از متخصصان زیبایی تأکید دارند که اگر دارای بیماری زمینه‌ای مانند فشار خون هستید عمل زیبایی‌ انجام دهید. یا در برخی از سایت های مُبلغ عمل‌های زیبایی هم بر انجام ندادن این عمل‌ها توسط افرادی که دارای بیماری زمینه‌ای هستند منع می‌کنند. اگر عمل‌های زیبایی عوارض ندارد چرا این دسته از افراد از انجام عمل‌های زیبایی منع می‌شوند؟ بسیاری از عمل‌های زیبایی برای افرادی که دارای بیماری‌های قلبی و عروقی دارند ممنوع است. برای انجام عمل‌های زیبایی یک سری مقدماتی وجود دارد که باید رعایت شود. به عنوان مثال فردی که تبخال زیاد می زند باید رعایت کند. یا فردی که ساعات زیادی از روز را در معرض آفتاب مستقیم است عمل لیزر نمی‌تواند انجام دهد. این نکات ریز و کوچک را فقط متخصصان پوست و مو می‌دانند. آن فرد غیر متخصصی که در یک کلینیک بدون مجوز لیزر انجام می‌دهد اصلا به این مسائل دقت نمی‌کند. این افراد که درس این کار را نخواندند. فقط رفتن توی فضای مجازی فیلم آموزشی دیدند یا اینکه چند جلسه فقط برای اینکه بدانند چگونه باید عمل زیبایی انجام دهند پیش یک فرد دیگری آموزش دیدند که بوتاکس اینگونه تزریق می‌شود، فیلر اینگونه تزریق می‌شود و... در حالیکه حتی این افراد نمی‌دانند که فولیکول مو چیست؟ پایان پیام/


",social,"۰۷:۰۲
                                        ۱۴۰۲-۵-۲۷"
80,"
                                        زاکانی فردا برای پاسخگویی به سوالات اعضا به شورا می رود
                                    ","
به گزارش فارش، علیرضا نادعلی، سخنگوی شورای شهر، با اشاره به برگزاری یکصد و هفتاد و دومین جلسه از ششمین دوره شورای اسلامی شهر تهران از ساعت ۸ الی ۱۱ در روز سه شنبه ۳۱ مردادماه ۱۴۰۲ در تالار رسمی شورای شهر اظهار داشت: در ابتدای جلسه یک فوریت لایحه اعطای مجوز به شهرداری تهران جهت‌ واگذاری یک واحد آپارتمان به یک خانواده هشت نفره دارای چهارقلو بررسی خواهد شد. نادعلی در تشریح دستور دوم صحن شورا تصریح کرد: شهردار تهران برای پاسخگویی به اعضای شورای شهر در خصوص نحوه انتصابات مدیران شهرداری و همچنین واگذاری وظایف و املاک سامانه حمل و نقل جانبازان و معلولان در صحن شورا حاضر خواهد شد. وی در ادامه گفت: ادامه بررسی طرح تعرفه های اصلاحی بهره برداری از اماکن ورزشی متعلق به شهرداری تهران سازمان‌ها و شرکت ها نیز در جلسه فردا بررسی خواهد شد. وی تصریح کرد: لایحه تعیین حد نصاب ترک تشریفات معاملات در شهرداری تهران برای سال ۱۴۰۲ به همراه بیست و چهارمین صورتجلسه کمیسیون نامگذاری و تغییر نام اماکن و معابر عمومی شهر تهران، دیگر دستورات صحن شورا خواهند بود. نادعلی در پایان گفت: دوازده پلاک ثبتی از حیث باغ یا غیر باغ بودن نیز تعیین تکلیف خواهندشد. پایان پیام/


",social,"۱۶:۰۱
                                        ۱۴۰۲-۵-۳۰"
81,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",social,"۱۰:۵۸
                                        ۱۴۰۲-۶-۴"
82,"
                                        در دوره منهاج اتحادیه جامعه اسلامی دانشجویان چه گذشت؟
                                    ","
به گزارش گروه سیاسی خبرگزاری فارس، دوره منهاج اتحادیه جامعه اسلامی دانشجویان از تاریخ زمان 24 تا 29 مرداد در دانشگاه تربیت دبیر شهید رجایی برگزار شد. حجت‌الاسلام محمدیان رئیس سابق نهاد نمایندگی مقام معظم رهبری در دانشگاه ها در این دوره آموزشی-تشکیلاتی گفت: دشمن را نباید اصلا کوچک گرفت، اما بدانید در مبارزه حق و باطل کنونی دشمن خیلی عقب نشینی کرده است. می خواهند شما تفکر نکنید؛ میگویند شما استفاده کنید و اتاق های فکر ما به حد کافی فکر می کنند!  نگذارید فکر کردن را از شما بگیرند.      وی افزود: نیروی تشکیلاتی در فضای کنونی دانشگاه باید از درون بجوشد و پر شود تا بتواند با سرریز از وجود خود جذب کند، راهبری کند. حجت‌الاسلام الهی‌راد  عضو هیئت علمی موسسه آموزشی پژوهشی امام خمینی درکارگاه اخلاق تشکیلاتی دوره آموزشی-تشکیلاتی منهاج گفت:  تشکیلات انقلابی و مذهبی تشکیلاتی است که زمینه عبودیت را برای دیگران فراهم می سازد. بهترین دوران خودسازی در تشکیلات است. خود فراموشی در تشکیلات زمینه سقوط را فراهم می‌سازد. وی افزود: آن هایی که در زمان غیبت امام زمان(عج) خودشان را آماده نکنند، در زمان ظهور هم کاری نمی توانند انجام بدهند. دوران ولایت فقیه دوران خودسازی برای ظهور امام زمان(عج) است. دوران ولایت فقیه، دوران خودسازی برای ظهور امام زمان(عج) است. حمیده طائب عضو هیئت علمی دانشگاه تربیت مدرس و کارشناس مسائل زنان  در کارگاه مسئله‌شناسی حوزه زنان و خانواده دوره آموزشی-تشکیلاتی منهاج، گفت:  زن باید خودش خودش را معرفی کند، اگر خودمان را نشناسیم هرچیزی که دیگران بگویند را باور میکنیم و می پذیریم. اگر این اتفاق بیفتد، باختیم. پس باید خودشناسی اتفاق بیفتد، خود‌شناسی را جدی بگیرید ، این دستور قرآن است.      وی افزود: برای هویت یابی یا با آزمون و خطا جلو برویم یا خودمان یک تعریف جدید داشته باشیم. بحث زنان حتی علمیِ آن هم سیاسی است، ایده آل گرایی را کنار بگذارید. واقع بین و آرمان گرا باشید. باید در بحث زن وارد شد چون به میزانی که زن رشد کند، خانواده رشد می‌کند. طائب تاکید کرد: اگر می‌خواهید به اسلام خدمت کنید باید بدانید زن در اسلام چیست. وقتی تفکر مادی شد و توحیدی نشد، ظلم به زن هم زیاد می شود.  یونس سبزی تحلیل گر مسائل سیاسی در کارگاه الگوی مواجهه با بیانات رهبری نیز در این دوره، گفت:  جوانان باید در شکستن حصر رسانه ای پیشگام و پیش قدم باشند، برای اینکه فرایند حرکت صورت بگیرد، باید ساز و کار داشت. این ساز و کار همان حلقه های میانی هستند . حلقه های میانی هستند که گفتمان سازی میکنند. ابزار حکمرانی رهبری نیز گفتمان سازی است. وی افزود: حلقه های میانی تولدش از مسئله است. مسئله یک امر اعتباری نیست بلکه امری است اکتشافی . یعنی باید مسئله را خودمان کشف کنیم، از تنازع بین جبهه حق و باطل می توان مسئله را کشف کرد . علاج مشکلات داشتن روحیه مطالبه‌گری است، اگر این اتفاق نیفتد، دچار انحراف و سپس ارتجاع می شویم. سبزی تاکید کرد: جوان منفعت طلب به درد انقلاب نمی‌خورد. دنبال دیده شدن نباشید. دستگاه فکری رهبر انقلاب یک چارچوب و اصولی دارد. وقتی اصول و مبانی دستمان باشد، مسائلی که پیش می‌آید را با اصول و مبانی تطبیق می‌دهیم. مهران کریمی استاد دانشگاه در کارگاه شناخت مسئله و حل مسئله گفت:  بعد معرفتی ما پایین است، محتوا نداریم، باید ضعف‌های خود را بشناسیم و قوی باشیم. اگر خودسازی معنوی و معرفتی نکردیم، از راه به دریم. وی افزود: بزرگترین مجموعه بیان اسلامی، بیانات رهبری است. اگر نگاه بصیرتی را پیدا کردیم راه را درست رفته‌ایم. انقلاب یک حرکت مقطعی و لحظه ای نیست بلکه مستمر است. انقلاب مرحله سلبیِ نهضت است. کار دانشجو مطالبه گری ، تصمیم سازی و گفتمان سازی است. مجید اسماعیلی کارگردان و فیلم نامه نویس در کارگاه کنشگری فعالین در رسانه و نحوه صحیح مطالبه‌گری دوره آموزشی-تشکیلاتی منهاج گفت: برخی اعتقاد دارند تغییر باید از قاعده هرم باشد. وسط هرم نخبگانند. نخبگان وقتی جریان تغییر را شروع می‌کنند هم فشار به مسئولین می آورند و هم به عموم مردم. در نتیحه برای اینکه تغیر رخ دهد باید نخبگان آغاز کننده آن باشند.      وی افزود: مسئله موجود در بحث بحران های اجتماعی، این است که مخاطب ما پیام ناپذیر شده است.متقاعد کردن، مرعوب کردن، مغلوب کردن از روش های تاثیر در مخاطب و پیام پذیری است.‌ از بین همه اینها متقاعد کردن از همه سخت تر است. سیاه‌پوش نیز در کارگاه مبانی و شاخصه‌های انقلابی‌گری، گفت: همه ما درگیر مسئله انقلاب و انقلابی‌گری هستیم، حتی کسانی که با انقلاب مخالفند مجبورند درگیر باشند. مسئله اصلی درون جبهه انقلاب است. وی افزود: کانون بحث باید به امام و رهبری برگردد و نقطه توافق را از آنجا باید گرفت. مبانی انقلابی‌گری همان مبانی انقلاب اسلامی است منتهی با تعاریف جدید. تا در مملکت درونی عدالت نباشد، نمی توان در مملکت بیرونی عدالت برقرار کرد. پایان پیام/


",politics,"۱۰:۴۸
                                        ۱۴۰۲-۵-۳۰"
83,"
                                        گذرنامه زیارتی اربعین تا پایان ماه صفر اعتبار دارد
                                    ","
به گزارش گروه سیاسی خبرگزاری فارس، ستاد مرکزی اربعین حسینی(ع) در هفتمین اطلاعیه خود، چگونگی اخذ گذرنامه های بین المللی و زیارتی و نیز تمدید گذرنامه را برای راهیان اربعین در عراق اعلام و تشریح کرد. متن اطلاعیه به شرح ذیل است: به اطلاع ملت عزیز و محبان اهل بیت(علیهم السلام) و تمامی متقاضیان سفر اربعین حسینی(ع) میرساند با توجه مصوبات ستاد مرکزی اربعین و به منظور تسهیل شرایط سفر برای زائران عتبات عالیات ؛ روشهای دریافت گذرنامه بدین شرح خواهد بود: جهت دریافت گذرنامه بین المللی مراجعه به درگاه پلیس من یا دفاتر پلیس+10 . برای دریافت گذرنامه زیارتی اربعین می بایست افراد پس از ثبت نام در سامانه سماح از طریق مراجعه به درگاه پلیس من و یا مراجعه حضوری به ادارات پلیس گذرنامه مراکز استانها نسبت به اخذ گذرنامه موصوف اقدام نمایند. افرادی که بیش از دو سال از اعتبار گذرنامه آنان گذشته نیز می توانند پس از ثبت نام در سامانه سماح با مراجعه به ادارات پلیس گذرنامه مراکز استانها نسبت به اخذ مهر تمدید گذرنامه خود اقدام نمایند. تبصره - لازم بذکر است گذرنامه زیارتی اربعین و یا ممهور نمودن و تمدید اعتبار گذرنامه های منقضی صرفا برای سفر به کشور عراق تا پایان ماه صفر اعتبار داشته و جهت هرگونه سفر در غیر ایام اربعین و یا به سایر کشورها الزاماً گذرنامه بین المللی معتبر خواهد بود. پایان پیام/


",politics,"۱۰:۲۸
                                        ۱۴۰۲-۵-۳۰"
84,"
                                        لایحه اصلاح بودجه سال 1402 قبل از برنامه هفتم  در صحن علنی مجلس مطرح می‌شود
                                    ","
حجت‌الاسلام سیدمحمدرضا میرتاج‌الدینی عضو کمیسیون برنامه و بودجه و محاسبات مجلس شورای اسلامی در گفت‌وگو با خبرنگار سیاسی خبرگزاری فارس درباره لایحه اصلاح بودجه سال 1402 کل کشور، گفت: در جلسه امروز کمیسیون برنامه و بودجه که با حضور مسئولان سازمان برنامه و بودجه کشور برگزار شد، لایحه اصلاح بودجه سال 1402 کل کشور مورد بررسی قرار گرفت. وی افزود: دولت در نظر دارد پیشنهادات جدیدی برای لایحه اصلاح بودجه سال 1402 به مجلس شورای اسلامی ارائه کند. عضو کمیسیون برنامه و بودجه مجلس ادامه داد: مقرر شد مدتی این لایحه در کمیسیون برنامه و بودجه بماند تا آخرین نظرات دولت برای کمیسیون ارسال شود و براساس آخرین نظارات دولت و پیشنهادات کمیسیون، لایحه اصلاح بودجه سال 1402 مورد بررسی قرار گیرد. حجت‌الاسلام میرتاج‌الدینی گفت: طبق نظر کمیسیون برنامه و بودجه لایحه اصلاح بودجه سال 1402 کل کشور قبل از بررسی برنامه هفتم توسعه در صحن علنی مطرح و بررسی شود، چون مواد مهمی در این لایحه اصلاحی آمده است امیدواریم به فوریت بررسی شود. عضو کمیسیون برنامه و بودجه مجلس اظهار کرد: چون مجلس شورای اسلامی دو فوریت این لایحه را نپذیرفت، دولت در نظر دارد با پیشنهادهایی که مجلس هم با آن موافق است، این لایحه را پیش ببرد و کمیسیون برنامه و بودجه نظرش آن است که نشست‌های مشترکی بین دولت و مجلس برگزار تا هر چه زودتر نظرات و پیشنهادات نهایی شود. پایان پیام/


",politics,"۱۹:۴۷
                                        ۱۴۰۲-۵-۲۹"
85,"
                                        ابعاد حادثه تروریستی شاهچراغ در کمیسیون امور داخلی بررسی  شد
                                    ","
به گزارش گروه سیاسی خبرگزاری فارس، ولی‌الله بیاتی در تشریح جلسه امروز کمیسیون امور داخلی کشور و شوراها، بیان کرد: در جلسه امروز کمیسیون وزیر کشور و استاندار شیراز حضور یافتند و ابعاد حادثه تروریستی حرم شاهچراغ مورد بررسی قرار گرفت. نمایندگانی از دستگاه‌های امنیتی نیز در این نشست حضور داشتند، گزارشی از ابعاد حادثه و اقداماتی که از قبل انجام شده بود، ارائه شد. وی در ادامه اظهار کرد: متأسفانه فرد تروریست از قبل در نزدیکی حرم خانه گرفته بود و توانسته بود سلاح و مهمات خود را وارد کند. برنامه گسترده‌ای داشتند اما موفق نشدند آن را انجام دهند. در این نشست نقطه نظرات گفته شد و در نهایت بنا شد تا لایحه ساماندهی اتباع بیگانه حتما تعیین تکلیف شود تا ورود و خروج اتباع خارجی به کشور کنترل شده باشد.  نماینده مردم تفرش در مجلس شورای اسلامی، تصریح کرد: از طرف دیگر قرار شد امکانات لازم مانند دوربین در اطراف این اماکن برای کنترل بیشتر رفت و آمدها نصب شود. کمیسیون عمران این موضوع را دنبال خواهد کرد. انجام اقدامات پیشگیرانه بسیار مهم است و امنیت اماکن مذهبی باید برای مردم تأمین شود.   پایان پیام/


",politics,"۱۷:۲۸
                                        ۱۴۰۲-۵-۲۹"
86,"
                                        دستور رئیسی برای پرداخت وام اربعین به صورت قرض‌الحسنه
                                    ","
به گزارش گروه سیاسی خبرگزاری فارس، آیت‌الله سید ابراهیم رئیسی در جلسه عصر امروز یکشنبه هیأت دولت، توصیه‌ها و فرمایشات رهبرمعظم انقلاب اسلامی در دیدار با فرماندهان و مسئولان سپاه پاسداران انقلاب اسلامی مبنی بر کار جهادی و خستگی‌ناپذیر با روحیه امیدوارانه را چراغ راه و نصب‌العین حرکت مسئولان دولت عنوان کرد و با اشاره به خطر گرفتار شدن دولتمردان به افت روزمرگی، حرکت جهادی برای تحقق رشد اقتصادی را مهمترین تکلیف مسئولان دولتی دانست.  رئیس‌جمهور برگزاری جلسات برای همکاری،‌ همگرایی و ایجاد فهم مشترک میان مسئولان دستگاه‌ها را لازم دانست و به مسئولان دستگاه‌های دولتی توصیه کرد با کاستن از برگزاری جلسات غیرضرور و تمرکز بر سامان دادن طرح ‌ها و پروژه‌ها بر کار عملیاتی و اجرایی به دنبال تحقق اثرات جلسات در کار و معیشت مردم باشند. رئیسی در بخش دیگری از سخنانش با اشاره به حواشی ایجاد شده در ارتباط با وام زیارت اربعین، به رئیس بانک مرکزی دستور داد این وام به صورت قرض‌الحسنه به زائران پرداخت شود. رئیس‌جمهمور همچین با بیان اینکه زیارت اربعین مسئولان، خدمت‌رسانی و تسهیل این سفر برای زائرین حضرت اباعبدالحسین (ع) است، به وزیر راه و شهرسازی دستور داد ضمن تعیین و اعلام فوری قیمت قطعی بلیط سفر زمینی و هوایی اربعین با سوداگری و دلالی در این زمینه برخورد کند. در جلسه امروز همچنین سیدمحمد آقامیری به عنوان استاندار قم از هیأت دولت رأی اعتماد گرفت و از زحمات سیدمحمدتقی شاهچراغی تشکر شد. برقراری ارتباط وثیق با علما و مراجع عظام تقلید، خدمت‌گزاری به زائرین حرم مطهر حضرت معصومه (س) و تلاش مجدانه برای توسعه استان قم از جمله تأکیدات رئیس‌جمهور به استاندار جدید قم بود. در این جلسه استاندار خوزستان نیز گزارشی از مهم‌ترین اقدامات صورت گرفته برای توسعه استان خوزستان و پیگیری تصمیمات و اجرای مصوبات سفرهای استانی هیأت دولت و همچنین نیازمندی‌های توسعه این استان ارائه کرد. پایان پیام/


",politics,"۲۰:۲۷
                                        ۱۴۰۲-۵-۲۹"
87,"
                                        نشست دوجانبه روسای مجالس ایران و الجزایر برگزار شد
                                    ","
به گزارش گروه سیاسی خبرگزاری فارس، محمدباقر قالیباف رئیس مجلس شورای اسلامی پیش از ظهر امروز با ابراهیم بوغالی رئیس مجلس الجزایر دیدار کرد و سپس در نشستی دو جانبه به بررسی ابعاد توسعه روابط دو کشور پرداختند. در ابتدای این نشست، رئیس مجلس شورای اسلامی نسبت به توسعه روابط هر دو کشور در بخش های مختلف ابراز امیدواری کرد. در ادامه نیز، ابراهیم بوغالی رئیس مجلس الجزایر نیز از استقبال گرم جمهوری اسلامی ایران از وی و هیات همراه قدردانی کرد. در این نشست دوجانبه، حجت‌الاسلام حسن نوروزی، رئیس گروه دوستی پارلمانی ایران و الجزایر و ابوالفضل عمویی سخنگوی کمیسیون امنیت ملی و سیاست خارجی مجلس شورای نیز حضور داشتند. روسای مجلس شورای اسلامی ایران و رئیس مجلس الجزایر پس از دیدار در نشست خبری مشترک شرکت می‌کنند.  پایان پیام/


",politics,"۱۱:۰۹
                                        ۱۴۰۲-۵-۳۰"
88,"
                                        تشریح فعالیت انتخاباتی جبهه پایداری از سوی آقاتهرانی
                                    ","
حجت الاسلام و المسلمین مرتضی آقا تهرانی نماینده تهران، ری، شمیرانات، اسلامشهر و پردیس در مجلس شورای اسلامی در گفتگو با خبرنگار پارلمانی باشگاه توانای فارس در مورد عملکرد انتخاباتی جبهه پایداری عنوان کرد: انتخابات مایه خیر و برکت در کشور است. ان شاء الله مردم بهترین نمایندگان را انتخاب کنند تا خدمتگزار به مردم و نظام باشند. جبهه پایداری همچون باقی مردم نسبت به انتخابات احساس وظیفه می کند. وی گفت: کمیته سیاسی حزب به سیاق سالهای گذشته، هر هفته پیرامون انتخابات مجلس شورای اسلامی جلسه دارد. نشست های بسیاری در زمینه انتخابات پیش رو مجلس، برای انتخاب افراد اصلح توسط کمیته برگزار شده است. دبیر کل جبهه پایداری در ادامه خاطرنشان کرد: ما در نهایت لیستی را تهیه کرده و از بین افراد اصلح گزینه های نهایی را برای لیست ۳۰ نفره تهران انتخاب می کنیم. حجت‌الاسلام والمسلمین آقاتهرانی تصریح کرد: شهرهای دیگر نیز اقتضایی عمل می کنند. شوراهای مرکزی در تلاش هستند  بهترین افراد را از بین آنهایی که می شناسند یا جوانانی که کمتر شناخته شدند، انتخاب کنند. به همین سبب جلساتی برای مصاحبه با این جوانان برگزار می شود. در این جلسات روشن می شود چه کسانی اصول و قواعد نمایندگی را رعایت می کنند و آمادگی حضور در انتخابات را دارند یا می توانند خود را برای این جایگاه آماده کنند. وی گفت: هدف ما این است که بهترین ها را انتخاب کنیم به همین سبب از افرادی که صلاحیت دارند در این عرصه حضور یابند حتی اگر خلاف میل شان باشد تقاضا می کنیم قبول مسئولیت کنند تا ان شاء الله مجلس خوبی تشکیل شود. رئیس کمیسیون فرهنگی مجلس شورای اسلامی گفت: در انتخابات ریاست جمهوری و مجلس خبرگان رهبری هم سیاست اتخاذی ما به همین روش است. لذا در جلسات مستمر شوراهای مرکز استانی مباحث را مطرح و از اعضا نظرخواهی می کنیم. پس از آن که به یقیین رسیدیم گزینه های نهایی را تعیین می کنیم. در این جلسات اعضا حزب، از روش اقناعی استفاده می کنند. حجت‌الاسلام والمسلمین آقا تهرانی اشاره کرد: مساله جدی برای ما این است که افراد اصلح وارد مجلس شوند اگر چنین افرادی در لیست ائتلاف باشد قطعا وحدت صورت خواهد گرفت اما اگر فاقد اصلح باشد چنین امری به وقوع نمی پیوندد. وی گفت: جبهه پایداری همچون بعضی احزاب و گروه ها نیست که به فرد می گویند اگر جز حزب ما شدید نباید عضو گروه های دیگر شوید. ما چنین قیودی را برای نمایندگان قبول نداریم. هر کس آزاد است. اگر شخصی دارای صلاحیت های نمایندگی باشد، از اعضاء جبهه پایداری هم نباشد او را در لیست می پذیریم. از او دعوت و حمایت می کنیم. حجت‌الاسلام والمسلمین آقا تهرانی در پایان گفت: پایداری بر مبنای تعقل و تفکر به صورت آزادانه عمل می کند. به همین سبب هیچ وقت اعتقاد نداشتیم که همیشه ما درست فکر می کنیم و بقیه افراد و احزاب اشتباه می اندیشند. سابق چنین تفکری نداشتیم. اکنون هم نداریم. پایان پیام/


",politics,"۰۸:۰۶
                                        ۱۴۰۲-۵-۳۰"
89,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",politics,"۱۱:۱۸
                                        ۱۴۰۲-۶-۴"
90,"
                                        سید محمد آقامیری استاندار قم شد
                                    ","
به گزارش گروه سیاسی خبرگزاری فارس، علی بهادری‌ جهرمی سخنگوی دولت گفت: هیأت وزیران در جلسه عصر امروز (یکشنبه، 29 مرداد 1402)، بنا به پیشنهاد وزارت کشور و به استناد اصل یکصد و سی و هشتم قانون اساسی جمهوری اسلامی ایران، سیدمحمد آقامیری را به عنوان استاندار قم تعیین کرد. پیش از این محمدتقی شاهچراغی مسئولیت استانداری قم را بر عهده داشت که وی چندی پیش با حکم احمد وحیدی وزیر کشور، جایگزین محمدرضا غلامرضا معاون سیاسی وزیر کشور شد. پایان پیام/


",politics,"۱۸:۱۶
                                        ۱۴۰۲-۵-۲۹"
91,"
                                        تبریک قالیباف برای قهرمانی تیم ملی کشتی فرنگی در رقابت‌های جهانی جوانان
                                    ","
به گزارش گروه سیاسی خبرگزاری فارس، محمدباقر قالیباف رئیس مجلس شورای اسلامی در پیامی کسب مقام نخست و قهرمانی تیم ملی کشتی فرنگی در رقابت‌های جهانی جوانان را تبریک گفت. متن کامل پیام قالیباف به شرح زیر است: بسم‌ الله الرحمن الرحیم کسب مقام نخست و قهرمانی تیم ملی کشتی فرنگی در رقابت‌های جهانی جوانان بار دیگر موجب افتخار و سرور ملت ایران گردید. جوانان برومند و دلاورمان مقتدرانه در مقابل حریفان حاضر شدند و با شایستگی خویش ضمن دست‌یابی به مقام‌ قهرمانی، توانستند رکورد تاریخی برای ورزش کشور یعنی قهرمانی چهار تیم کشتی آزاد و فرنگی نوجوانان و همچنین جوانان در رقابت‌های جهانی را ثبت کنند. با تبریک این دستاورد غرورآفرین به اعضای تیم، مربیان، کادر فنی و مردم شریف ایران، سربلندی و توفیقات‌ روزافزون جوانان کشورمان را از خداوند آرزومندم. محمدباقر قالیباف رئیس‌مجلس‌شورای‌اسلامی پایان پیام/


",politics,"۲۲:۴۴
                                        ۱۴۰۲-۵-۲۹"
92,"
                                        پیام تبریک رئیسی به مناسبت قهرمانی تیم کشتی فرنگی جوانان
                                    ","
به گزارش گروه سیاسی خبرگزاری فارس، آیت الله سید ابراهیم رئیسی در پیامی با تبریک قهرمانی تیم کشتی فرنگی جوانان کشورمان در رقابت‌های جهانی اردن تصریح کرد: با پیروزی این تیم افتخارآفرین، که رکورد تاریخی برای کشتی فرنگی و آزاد کشورمان در رقابت‌های جهانی به ثبت رسید، خاطره‌ای ماندگار برای ملت ورزش دوست و قهرمان پرور ایران خلق شد. متن پیام رئیس جمهور به شرح زیر است؛ ایستادن مقتدرانه تیم ملی کشتی فرنگی جوانان کشورمان در سکوی نخست رقابت‌های کشتی فرنگی جوانان جهان در اردن، یک بار دیگر شایستگی، لیاقت و برتری فرزندان کشورمان را در مقابل دیدگان جهانیان به نمایش گذاشت. با پیروزی این تیم افتخارآفرین، که رکورد تاریخی برای کشتی فرنگی و آزاد کشورمان در رقابت‌های جهانی به ثبت رسید، خاطره‌ای ماندگار برای ملت ورزش دوست و قهرمان پرور ایران خلق شد. اینجانب، با تبریک این قهرمانی ارزشمند به ملت بزرگ ایران، از همه کشتی گیران، دست اندرکاران و مربیان هر دو کشتی فرنگی و آزاد کشورمان در این دور از مسابقات صمیمانه قدردانی می‌کنم و تداوم درخشش کشتی‌گیران عزیز را که مایه سربلندی کشور هستند، از درگاه خداوند متعال خواستارم. پایان پیام/


",politics,"۰۹:۰۷
                                        ۱۴۰۲-۵-۳۰"
93,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",politics,"۱۱:۳۳
                                        ۱۴۰۲-۶-۴"
94,"
                                        انتشار برای نخستین‌بار | تصاویر حضور رهبر انقلاب میان سیل‌زدگان ایرانشهر در تابستان ۵۷
                                    ","
به گزارش گروه سیاسی خبرگزاری فارس، تصاویری از حضور رهبر انقلاب میان سیل زدگان ایرانشهر در تابستان سال ۵۷ برای اولین بار منتشر شد. بنابر نوشته مرکز اسناد انقلاب اسلامی، آبان ماه ۱۳۵۶ با درگذشت ناگهانی حاج آقا مصطفی خمینی فرزند ارشد امام خمینی فرا رسید. فوت مشکوک یار و مشاور رهبر نهضت اسلامی زمینه مساعدی برای شعله‌ور شدن آتش اعتراضات و انتقادات علیه رژیم پهلوی بود. حوادث ناشی از این رویداد که در آستانه ماه‌های محرم و صفر صورت می‌گرفت؛ دستگاه امنیتی پهلوی را بر آن داشت تا با محدودیت و محکومیت یاران امام خمینی آن‌ها را تحت کنترل و مراقبت قرار دهد. از این رو آیت‌الله سیدعلی خامنه‌ای به موجب رأی کمیسیون حفظ امنیت اجتماعی که در فرمانداری مشهد تشکیل شد، به سه سال اقامت اجباری در شهرستان ایرانشهر محکوم شد.       همچنین نوشته‌اند که حضور رهبر انقلاب در این شهرستان آغازی بر آشنایی و ارتباط با مردم بومی سنی و شیعه و ادامه فعالیت‌های فرهنگی، سیاسی و اجتماعی ایشان شد.  روایت کامل این دوران در کتاب «بر تبعید»‌ چاپ انتشارات صهبا به رشته تحریر درآمده است. اصلی‌ترین بخش این کتاب، متن مصاحبه‌ای‌ است که حضرت آیت‌الله خامنه‌ای در آن به‌شکل مفصّل و با جزئیات، دوران تبعید خودشان به شهرهای ایرانشهر و جیرفت را روایت می‌کنند. پایان پیام/


",politics,"۲۱:۰۱
                                        ۱۴۰۲-۵-۱۲"
95,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",politics,"۱۰:۱۵
                                        ۱۴۰۲-۶-۴"
96,"
                                        وزیر صمت: واردات خودرو به تدریج و متناسب با تقاضا توسعه پیدا می‌کند
                                    ","
عباس علی‌آبادی وزیر صنعت، معدن و تجارت در گفت و گو با خبرنگار سیاسی خبرگزاری فارس، با اشاره به روند واردات خودرو گفت: به اندازه‌ای خودرو وارد خواهد شد که بازار به تثبیت یا تعادل برسد البته در این مسیر براساس قانون عمل خواهیم کرد. وی افزود: به عنوان مثال نمی‌شود گفت 100 هزار خودرو کم است یا خیر، براساس تحلیل‌های کارشناسی در گام اول تعدادی خودرو وارد خواهد شد و به تدریج متناسب با عرضه و تقاضا توسعه پیدا خواهد کرد. پیش از این آیت‌الله رئیسی رئیس جمهور در اجرای اصل 123 قانون اساسی جمهوری اسلامی ایران، «قانون الحاق موادی به قانون ساماندهی صنعت خودرو» را که در جلسه علنی 28 خرداد 1402 مجلس شورای اسلامی تصویب و در تاریخ 14 تیر 1402 به تأیید شورای نگهبان رسیده بود را برای اجرا به وزارت صنعت، معدن و تجارت و وزارت کشور ابلاغ کرد. به موجب این قانون به منظور تنظیم بازار خودرو، واردات خودروهای کارکرده مجاز است. پایان پیام/


",politics,"۰۸:۵۷
                                        ۱۴۰۲-۵-۳۰"
97,"
                                        طرح ساماندهی استخدام کارکنان دولت اصلاح شد
                                    ","
به گزارش خبرنگار گروه سیاسی خبرگزاری فارس، نمایندگان مجلس شورای اسلامی در جلسه علنی امروز (دوشنبه)، ایرادات شورای نگهبان در طرح ساماندهی کارکنان موضوع ماده ۲۹ قانون برنامه پنجم توسعه (طرح ساماندهی استخدام کارکنان دولت) را رفع و تصویب کردند. براساس اصلاحات صورت گرفته، ماده واحده مذکور و تبصره های آن به شرح ذیل اصلاح شد: ماده‌ واحده- از تاریخ لازم‌الاجرا شدن این قانون، انعقاد هر نوع قرارداد توسط دستگاه های موضوع ماده (29) قانون برنامه پنج ساله ششم توسعه اقتصادی، اجتماعی و فرهنگی جمهوری اسلامی ایران مصوب 1395/12/14 با اصلاحات و الحاقات بعدی و سازمان‌‌ها و شرکتهای تابعه و وابسته به آنها به‌منظور ‌‌تأمین نیروی انسانی با شرکت ها و اشخاص حقیقی و حقوقی دولتی و غیر‌دولتی ممنوع می‌باشد. ‌تبصره 1- فعالیت های موسسات و شرکت های پیمانکاری طرف قرارداد دستگاه های موضوع این قانون که فعالیت های مربوط به طرح های عمرانی یا تملک دارایی سرمایه ای با استفاده از امکانات و تجهیزات موسسه یا شرکت را بر عهده دارند از شمول این قانون مستثنی می باشند. تبصره 2- دستگاه های موضوع ماده (29) قانون برنامه پنج ساله ششم توسعه اقتصادی، اجتماعی و فرهنگی جمهوری اسلامی ایران موظفند ظرف حداکثر شش‌ماه از تاریخ لازم‌الاجرا شدن این قانون، با نیروهای شرکتی که به صورت غیرمستقیم و تمام وقت تا پایان سال 1401 در دستگاه های مربوطه مشغول بکار بوده و در سال 1402 نیز در همان دستگاه مشغول به خدمت می باشند، قرارداد مستقیم (بی واسطه) منعقد نمایند. انعقاد قراردادهای مذکور بدون تحمیل هرگونه بارمالی جدید از قبیل احتساب مدرک تحصیلی بالاتر خواهد بود. آیین‌نامه اجرائی این تبصره ظرف سه‌ماه از تاریخ لازم‌الاجرا شدن این قانون توسط سازمان اداری و استخدامی کشور تهیه‌‌ می‌شود و به‌تصویب هیأت وزیران‌‌ می‌رسد و توسط سازمان مذکور به کلیه دستگاه ها و سازمان‌‌های موضوع ماده (29) قانون برنامه پنجساله ششم توسعه اقتصادی، اجتماعی و فرهنگی جمهوری اسلامی ایران ابلاغ‌‌ می‌گردد. ‌تبصره 3- انعقاد قرارداد مستقیم با کارکنان موضوع تبصره (2) این قانون که در پست های موضوع ماده (124) قانون مدیریت خدمات کشوری اشتغال می یابند بدون رعایت سقف پست های سازمانی و مشمول قانون کار می باشد و با کارکنانی که در مشاغل تخصصی مشغول به خدمت می گردند، قرارداد کار معین موضوع تبصره ماده (32) قانون مدیریت خدمات کشوری بدون رعایت محدودیت مربوط به سقف پست های سازمانی مذکور در این تبصره منعقد می گردد. تبصره 4- ‌سوابق غیردولتی آن دسته از کارکنانی که در دستگاه های موضوع این قانون بکارگیری می‌شوند، مشروط به پرداخت کسور مربوط، براساس دستورالعملی که ظرف شش‌ماه توسط سازمان اداری و استخدامی کشور تهیه‌‌ می‌شود و به‌تصویب هیأت وزیران می‌رسد، به‌عنوان سابقه، جهت بازنشستگی لحاظ می‌گردد. تبصره 9- از تاریخ لازم‌الاجرا شدن این قانون، ماده (17) و تبصره ذیل ماده (32) قانون مدیریت خدمات کشوری مصوب  8/7/1386 با اصلاحات و الحاقات بعدی نسخ می‌گردد. همچنین عبارت «و استفاده از خدمات کارمندان اینگونه شرکت ها و موسسات صرفاً بر اساس ماده 17 این قانون امکان پذیر است» از انتهای ماده (47) قانون مدیریت خدمات کشوری حذف شد.   پایان پیام/


",politics,"۱۰:۲۳
                                        ۱۴۰۲-۵-۳۰"
98,"
                                        استقبال قالیباف از رئیس مجلس الجزایر
                                    ","
به گزارش گروه سیاسی خبرگزاری فارس، محمدباقر قالیباف پیش از ظهر امروز با ابراهیم بوغالی رئیس مجلس الجزایر که در رأس هیأتی بلندپایه به تهران سفر کرده است، دیدار کرد. قرار است رئیس مجلس شورای اسلامی با رئیس مجلس الجزایر در نشستی دو جانبه به بررسی ابعاد تقویت روابط  دو کشور در بخش های مختلف پرداخته و سپس در نشست خبری در جمع اصحاب رسانه حضور پیدا کند. هدف از سفر ۵ روزه رئیس مجلس الجزایر به کشورمان تقویت روابط دوجانبه در ابعاد مختلف با اولویت توسعه روابط تجاری و اقتصادی است. بازدید از موزه دفاع مقدس، بازدید از دستاوردهای دانش‌بنیان و فناورانه ایران و سفر به اصفهان در برنامه‌های ابراهیم بوغالی رئیس مجلس الجزایر در جریان این سفر قرار دارد.  پایان پیام/


",politics,"۱۰:۴۹
                                        ۱۴۰۲-۵-۳۰"
99,"
                                        اعلام آمادگی سازمان سنجش برای رسیدگی به اعتراضات داوطلبان کنکور
                                    ","
رضا حاجی‌پور عضو کمیسیون آموزش و تحقیقات مجلس شورای اسلامی در گفت‌وگو با خبرنگار سیاسی خبرگزاری فارس با اشاره به نشست امروز این کمیسیون گفت: در جلسه امروز که با حضور رئیس سازمان سنجش و معاون آموزشی مقطع متوسطه وزارت آموزش و پرورش برگزار شد، موضوع اعتراضات داوطلبین به رتبه‌شان در کنکور سراسری مورد بحث و بررسی قرار گرفت. وی افزود: در این جلسه سازمان سنجش برای رسیدگی به اعتراضات داوطلبین اعلام آمادگی کرد و ستادی مشترک که با عضویت نمایندگان سازمان سنجش و وزارت آموزش و پرورش تشکیل شده کار رسیدگی به اعتراضات را انجام می‌دهد. عضو کمیسیون آموزش و تحقیقات مجلس اظهار کرد: داوطلبینی که نسبت به رتبه خود در کنکور اعتراض دارند می‌توانند با حضور در این ستاد اعتراض خود را اعلام کنند و با حضور داوطلبین، رتبه آن‌ها مورد بررسی قرار گرفته و نتیجه اعلام می‌شود. پایان پیام/


",politics,"۱۹:۱۲
                                        ۱۴۰۲-۵-۲۹"
100,"
                                        رئیس کل بانک مرکزی: حذف ارز 4200 تومانی سیاست صحیحی بود
                                    ","
به گزارش گروه سیاسی خبرگزاری فارس، مهدی طغیانی در تشریح جلسه امروز (یکشنبه 29 مردادماه) کمیسیون اقتصادی مجلس شورای اسلامی با اشاره به حضور رئیس بانک مرکزی و معاونان وی در این کمیسیون، گفت: امروز 3 موضوع در کمیسیون مورد بررسی قرار گرفت که بررسی لایحه دولت برای ارجاع اختلاف ناشی از مطالبات سرمایه‌گذاری و سپرده‌گذاری بانک مرکزی در بانک‌های بحرین نخستین موضوع به شمار می‌آید، البته طبق قانون برای ارجاع این لایحه به داوری باید مصوبه مجلس را دارا باشد که در نهایت کمیسیون با آن موافقت کرد و مقرر شد؛ متن دقیق‌تر با همکاری مرکز پژوهش‌های مجلس و بانک مرکزی تدوین شده و بانک مرکزی پیگیر این داوری در مجامع بین‌المللی شود. نماینده مردم اصفهان در مجلس شورای اسلامی با اشاره به دستورکار بعدی کمیسیون متبوعش، افزود: تحقیق و تفحص از عملکرد دولت در جریان حذف ارز ترجیحی سال 1401 موضوع دیگری بود که با حضور رئیس کل بانک مرکزی مورد بررسی قرار گرفت. طغیانی ادامه داد: براساس تحقیق و تفحص مطرح شده، باید علل ارزی و تورم ایجاد شده شفاف‌سازی شود، همچنین از آنجا که بخش اصلی این تحقیق و تفحص بیشتر بر یک سیاست حاکم در تمامی دولت تأکید داشت و نه صرفا عملکرد یک دستگاه همچون بانک مرکزی و به دلیل آنکه دیگر دستگاه‌ها همچون وزارت صمت، وزارت جهاد کشاورزی، ستاد مبارزه با قاچاق کالا و ارز و... حضور نداشتند، در نهایت مقرر شد؛ گزارش نهایی در این رابطه با اخذ نظر و گزارش‌های سایر دستگاه‌ها تکمیل شده و سپس به صحن علنی ارجاع شود. نماینده مردم اصفهان در مجلس شورای اسلامی اضافه کرد: همچنین مطالب و برداشت‌های رسانه‌ها و فضاهای مجازی در رابطه با موضع بانک مرکزی پیرامون حذف ارز 4200 تومانی، مورد بحث قرار گرفت که آقای فرزین به صراحت اعلام کرد؛ اگرچه در زمان حذف ارز 4200 تومانی در بانک مرکزی مسئولیتی نداشته است، اما مدافع حذف این ارز بوده و معتقد است این حذف و پرداخت نقدی می‌تواند وضعیت مردم را بهبود دهد که البته آمارها نیز چنین بهبودی را تأیید می‌کنند، با این وجود به دلیل همزمان شدن حذف ارز ترجیحی با جنگ اوکراین و گران شدن قیمت غلات و نهاده‌ها و جهش نرخ ارز در نیمه دوم سال، قیمت اقلام اساسی مردم بیش از محاسبات بانک مرکزی افزایش پیدا کرد، با این اوصاف هنوز بر این باور هستم که حذف ارز 4200 تومانی سیاست صحیحی بود، در غیر این صورت بازار ارز منجر به افزایش پایه پولی و تورم‌زایی بیشتر در اقتصاد کشور می‌شد. پایان پیام/


",politics,"۲۳:۲۶
                                        ۱۴۰۲-۵-۲۹"
101,"
                                        پاسخگویی چهره به چهره ۳۰ عضو کابینه دولت به سوالات مردم در تهران
                                    ","
به گزارش گروه سیاسی خبرگزاری فارس، حجت‌الاسلام احمد صالحی روز یکشنبه در حاشیه برنامه مرکز ارتباطات مردمی ریاست‌جمهوری، در جمع خبرنگاران گفت: به مناسبت هفته دولت میز ارتباطات و پاسخگویی چهره به چهره اعضای دولت در ۳۰‌ مسجد استان تهران برپا می‌شود و ۳۰ عضو کابینه متشکل از وزرا و معاونان رئیس‌جمهور در طی هفته دولت پاسخگوی سؤالات مردمی خواهند بود. رئیس مرکز ارتباطات مردمی نهاد ریاست‌جمهوری، افزود: در جمعه آینده (سوم شهریور) حضور وزرا در نماز جمعه‌های سراسر کشور با هدف توسعه ارتباط دولت و مردم، شرکت در جهاد تبیین و بیان دستاوردهای دولت و افتتاح طرح‌های مهم و برپایی میز ارتباطات مردمی استان‌ها، انجام خواهد شد. پایان پیام/  


",politics,"۱۷:۳۱
                                        ۱۴۰۲-۵-۲۹"
102,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",politics,"۱۱:۰۳
                                        ۱۴۰۲-۶-۴"
103,"
                                        قالیباف: مطالبات گندم‌کاران به زودی پرداخت می‌شود
                                    ","
به گزارش خبرنگار گروه سیاسی خبرگزاری فارس ، محمد باقر قالیباف رئیس مجلس شورای اسلامی امروز (دوشنبه 30 مرداد) در پاسخ به تذکر نماینده علی آباد کتول درباره مطالبات گندم‌کاران گفت: این موضوع هفته گذشته مطرح شد و پیگیری‌های لازم نیز انجام گرفته است؛ ان‌شاءالله این مطالبات حتماً به زودی پرداخت می‌شود.  پیش از صحبت قالیباف،رحمت الله نوروزی در تذکری با انتقاد از دولت به دلیل پرداخت نکردن مطالبات گندم‌کاران گفت: کشاورزان خرداد ماه گندم را تحویل داده‌اند و آقای رئیس جمهوری بارها به رئیس سازمان برنامه و بودجه دستور داده است که مطالبات کشاورزان پرداخت شود. وی همچنین با بیان اینکه پول در وزارت نفت رسوب شده‌ است، خواستار پیگیری هیئت رئیسه مجلس در این زمینه شد. این نماینده مجلس با اشاره به نیاز کشاورزان به کود تاکید کرد: کشاورزان نیاز به کود دارند و ریاست سازمان برنامه و بودجه در این زمینه توجهی ندارد. این درحالیست که بر اساس گفته وزیر جهاد کشاورزی آقای رئیس جمهوری در این زمینه دستور داده است. نماینده علی آباد کتول با تاکید بر اینکه در ۳ استان شمالی کشور در موضوع پول گندم و خرید کود مشکل داریم، از قطعی مکرر برق و ایجاد مشکلات برای کشاورزان در این خصوص انتقاد کرد و خواستار توجه دولت به این مسائل شد.  پایان پیام/  


",politics,"۱۰:۱۰
                                        ۱۴۰۲-۵-۳۰"
104,"
                                        وزیر کشور: مشکلات سامانه سماح حل خواهد شد
                                    ","
به گزارش خبرنگار سیاسی خبرگزاری فارس، احمد وحیدی وزیر کشور امروز دوشنبه (۳۰ مرداد) در جلسه ستاد مرکزی اربعین حسینی (ع) گفت: در مورد آنچه که دشمن تبلیغ می‌کند باید گفت زیرساخت ها برای استان است که در اربعین هم استفاده می شود؛ باید در نظر گرفت اربعین موجب آبادی استان شده است. برکات اربعین موجب شده است زیرساخت ها در استان‌های مرزی که معمولا کمبود راه و زیر ساخت داشتند، بهبود یابند. وی افزود: تلاش‌های دشمن حتما مذبوحانه است و مردم شریف ما می دانند کسانی که این تبلیغات را می کنند همان کسانی هستند که به قرآن کریم هتک حرمت کرده بودند؛ این افراد ضد دین و اسلام هستند و گرنه زیر ساخت‌های ایجاد شده صرفا برای اربعین نیست، مورد نیاز مردم است و در ایام اربعین هم مورد استفاده قرار می‌گیرد. وزیر کشور گفت: مشکلات سامانه سماح هم به سرعت برطرف خواهد شد و مردم از این بابت نگران نباشند انشاالله این مشکل به وسیله سامانه اصلی و سامانه‌های فرعی رفع خواهد شد. وحیدی در مورد گرمای هوا تصریح کرد: مردم برای سفر اربعین برای فرزندان کوچک و افرادی که طاقت جسمی کمی دارند تدابیر لازم را اتخاذ کنند. هلال احمر قرص هایی را همراه با اتاق های سرد پیش بینی کرده است که می تواند مثمرثمر باشد. ضمن قدردانی از دستگاه های مختلف که خدمات مختلفی را ارائه داده بودند گفت: از همه مردم و مواکب تشکر می کنیم چرا که کار اصلی بر عهده مردم و مواکب است.  پایان پیام/


",politics,"۱۱:۱۱
                                        ۱۴۰۲-۵-۳۰"
105,"
                                        سخنگوی کمیسیون کشاورزی‌ مجلس‌:  فرونشست زمین متولی مشخصی ندارد
                                    ","
علیرضا نظری سخنگوی کمیسیون کشاورزی، آب، منابع طبیعی و محیط زیست مجلس شورای اسلامی در گفت‌وگو با خبرنگار سیاسی خبرگزاری فارس به تشریح نشست این کمیسیون پرداخت و گفت: در جلسه کمیسیون کشاورزی مجلس طرح کنترل فرونشست زمین و کاهش اثرات آن در کشور که شورای عالی استان‌ها آن را تدوین کرده است مورد بررسی قرار گرفت.  وی افزود: در این جلسه مسئولین و کارشناسان  وزارت جهاد کشاورزی، شورای عالی استان‌ها، سازمان برنامه و بودجه و وزارت نیرو حضور داشتند. نقطه نظرات مسؤلان و کارشناسان در مورد این طرح شنیده شد.  نماینده مردم خمین در مجلس ادامه داد: در ایران قانون و متولی واحدی برای پیگیری و کنترل فرونشست زمین و فروچاله‌هایی که در کشور اتفاق می‌افتد، وجود ندارد.  وی  اظهار کرد: به جهت اینکه کشور به یک متولی واحدی برای رصد دقیق آمارها و علل و عوامل فرونشست‌ها وجود داشته باشد، این طرح بررسی شد.  سخنگوی کمیسیون کشاورزی مجلس تاکید کرد: برای علاج بخشی و جلوگیری از آسیب هایی که می تواند این فرونشست در زندگی مردم داشته باشد تدابیری در  این طرح آورده شده است.  وی ادامه داد: در این طرح آمار فرونشست در ایران و دیگر کشورها و اقدماتی که کشورها برای کنترل فرونشست انجام دادند،مورد بررسی قرار گرفته است. سخنگوی کمیسیون کشاورزی مجلس یادآور شد: برای حل مباحثی که مطرح شد مستلزم داشتن یک متولی واحد برای این موضوع هستیم که بتواند با قوانین مشخص  این مسیر را  پیگیری کند.  پایان پیام/


",politics,"۰۰:۲۶
                                        ۱۴۰۲-۵-۳۰"
106,"
                                        فیلم | روایتی از دیدار فرماندهان سپاه با رهبر انقلاب
                                    ","
به گزارش گروه سیاسی خبرگزاری فارس، شرکت‌کنندگان در بیست‌وچهارمین مجمع عالی فرماندهان و مسئولان سپاه پاسداران انقلاب اسلامی صبح امروز با حضور در حسینیه امام خمینی(ره) با حضرت آیت‌الله خامنه‌ای رهبر معظم انقلاب اسلامی دیدار کردند. رهبر انقلاب در این دیدار، رشد و زایش درونی سپاه را هم بی‌نظیر برشمردند و با تشریح گسترش سازمانی این نهاد در فاصله کوتاهی از تشکیل، افزودند: سپاه پاسداران با همراهی و همکاری ارتش فداکار، حدود دو سال بعد از شکل‌گیری، در چند عملیات بزرگ از جمله فتح‌المبین و آزادی خرمشهر، نقش تعیین‌کننده‌ای ایفا کرد و توانست قدرت عظیم دفاع نظامی انقلاب را به رخ دشمن بکشد. ایشان با اشاره به استمرار رشد و زایش و استحکام درونی سپاه، گفتند: این مجموعه اکنون به کانونی عظیم و کاملاً مجهز و بزرگ‌ترین سازمان ضدتروریستی جهان تبدیل شده که بسیاری از ارتش‌های بزرگ جهان از انجام دادن اقداماتی شبیه فعالیت‌های آن، ناتوان هستند. در ابتدای این دیدار نیز، حجت‌الاسلام‌والمسلمین حاج‌صادقی نماینده ولی فقیه در سپاه با بیان اینکه پاسداری، تمام عرصه‌های انقلاب اسلامی را دربرمی‌گیرد، تصریح کرد که این نهاد انقلابی مقابل تمامی توطئه‌ها و هرگونه تهاجم دشمنان علیه ملت ایران، ایستاده و خواهد ایستاد. فرمانده کل سپاه پاسداران نیز با یادآوری آخرین دیدار فرماندهان با رهبر انقلاب که در سال ۹۸ و با حضور سردار شهید حاج قاسم سلیمانی همراه بود، شکست تمامی راهبردهای دشمنان در جغرافیای جهان اسلام را مدیون مجاهدت‌های این شهید والامقام و یارانش برشمرد و خطاب به دشمنان تأکید کرد: سپاه،‌ انتقام خون شهیدانش را خواهد گرفت و قطعا امریکا را از منطقه اخراج خواهد کرد. سردار سرلشکر سلامی همچنین به تشریح ابعاد توانمندی‌ها و عملکرد سپاه پاسداران در عرصه‌های نظامی، امنیتی، اطلاعاتی، علمی، اقتصادی، سازندگی، سلامت، خدمت‌رسانی، تبلیغاتی و امید‌آفرینی پرداخت. روایت این دیدار را در ادامه مشاهده کنید.       پایان پیام/


",politics,"۲۱:۱۴
                                        ۱۴۰۲-۵-۲۶"
107,"
                                        بررسی طرح ساماندهی کارکنان دولت در دستور کار مجلس قرار گرفت
                                    ","
به گزارش خبرنگار سیاسی خبرگزاری فارس، نشست علنی امروز (دوشنبه 30 مرداد) مجلس شورای اسلامی،‌ به ریاست محمدباقر قالیباف آغاز شد. روح‌الله متفکر آزاد، عضو هیأت رئیسه مجلس شورای اسلامی، دستور کار صحن علنی مجلس را به شرح زیر قرائت کرد:  *ادامه رسیدگی به گزارش کمیسیون عمران در مورد طرح دو فوریتی اصلاح بند ک تبصره ۱ قانون بودجه ۱۴۰۲ *گزارش کمیسیون اقتصادی درباره لایحه دو فوریتی ساماندهی و نظارت بر تجارت مرزی (کولبری و ملوانی) و ایجاد اشتغال پایدار مرزنشینان *گزارش کمیسیون اقتصادی در مورد لایحه موافقت نامه بین دولت جمهوری اسلامی ایران و دولت جمهوری بلاروس در زمینه نظام ارتقای بازرگانی دو جانبه *گزارش کمیسیون اجتماعی درباره طرح ساماندهی کارکنان موضوع ماده ۲۹ قانون برنامه پنجم توسعه (طرح ساماندهی استخدام کارکنان دولت) ( اعاده شده از شورای نگهبان) *گزارش کمیسیون امور داخلی کشور و شوراها درباره طرح اصلاح جدول حوزه های انتخابیه مجلس و تعداد ‌نمایندگان آن ها *گزارش کمیسیون صنایع و معادن در مورد طرح فهرست قوانین و احکام  نامعتبر در حوزه صنعت *بررسی تقاضای دو فوریت در مورد لایحه اساسنامه سازمان توسعه سواحل مکران  پایان پیام/


",politics,"۰۸:۰۹
                                        ۱۴۰۲-۵-۳۰"
108,"
                                        رئیس کمیسیون عمران مجلس: بلیت‌های اربعین بر اساس سامانه اعلامی وزارت راه فروخته شود
                                    ","
محمدرضا رضایی کوچی رئیس کمیسیون عمران مجلس شورای اسلامی در گفت و گو با خبرنگار گروه سیاسی خبرگزاری فارس درباره نظارت کمیسیون عمران بر گفت:  در موضوع اربعین و برگزاری شکوه آن وظایفی که بر عهده کمیسیون عمران مجلس شورای اسلامی مربوط می شد موضوعاتی چون خدمات هوایی، زمینی و ریلی بود که جلسات  متعددی پیرامون این مباحث برگزار شد. یکی از موضوعات مطرح شده افزایش تعداد پرواز به کشور عراق همچنین افزایش  تعداد اتوبوس و قطار بود که با تصمیماتی که گرفته شد شرایط مناسبی ایجاد شد.  وی افزود: قیمت های بلیت هواپیما، اتوبوس وقطار را هم کمیسیون برای حذف دلالی ها مصوب کرد که باید اجرا شود . همه این تصمیمات برای آن است که رفت و آمد زائران اربعین  تسهیل شود امیدوار هستیم با پیش بینی ها و برنامه ریزی هایی که امسال انجام شده در بحث حمل ونقل  شرایط بهتری نسبت به سال پیش داشته باشیم. رئیس کمیسیون عمران تاکید کرد: کمیسیون عمران با توجه به وظیفه نظارتی که دارید مُصر است بلیت های اربعین بر اساس سامانه  اعلامی وزارت راه و شهر سازی فروخته شود تا مشکلات گرانی بلیت های هواپیما ،اتوبوس و قطار نداشته باشیم. باتوجه به این تصمیات نظم وانظباط بیشتری حاکم است و کمیسیون عمران نظارت خود را افزایش داده است و اگر در روند اجرای این تصمیمات مشکلاتی پیش بیاید بر آن نظارت خواهیم کرد تا مشکل حل شود. پایان پیام/


",politics,"۰۸:۳۳
                                        ۱۴۰۲-۵-۳۰"
109,"
                                        تولید یک رادار خاص برای جنگنده کوثر
                                    ","
به گزارش خبرنگار سیاسی خبرگزاری فارس، امیر سرتیپ افشین خواجه‌فرد مدیرعامل سازمان صنایع هوایی نیروهای مسلح در گفت‌وگوی تلویزیونی با ویژه برنامه هفته صنعت دفاعی شبکه دوم سیما، با اشاره به دستاوردهای این سازمان، گفت:‌ پروژه قاهر را در دو ویرایش جدید که بدون سرنشین است، طبق دو ماموریتی که به ما واگذار شده بر روی آن کار می‌کنیم. البته یکی از نیروها خواستار استفاده از این هواپیما شده که در مورد مقرر اعلام خواهد شد. وی افزود: اکنون ویرایشی از آن هواپیما را به یک کاربرد رسانده‌ایم. حتی در فرآیند توسعه آن محصول نیز، محصول میان‌راهی استخراج کرده‌ایم که از نظر اقتصاد کار و توسعه فناوری بسیار اهمیت دارد. امیر خواجه‌فرد با بیان اینکه ما قاعدتاً باید هواپیمای قاهر را به عنوان یک محصول تحقیقاتی و توسعه فناوری استفاده می‌کردیم،‌ تصریح کرد: اما، همان محصول میان‌راهی که توسعه فناوری بود، یک مشتری با یک کاربرد بسیار ویژه در یکی از نیروهای مسلح پیدا کرد که در ماه‌های آینده شاهد آن خواهیم بود. مدیرعامل سازمان صنایع هوایی نیروهای مسلح درباره هواپیمای سیمرغ نیز، بیان کرد: هواپیمای سیمرغ یک هواپیمای ترابری ۴ تا ۶ ت‍ُن است. در نقشه راهی که حتی قبل از انقلاب برای خرید هواپیما داشته‌ایم چنین هواپیمایی در نقشه راه خرید قرار داشته است. امروز با تلاش جوانان عزیزمان این هواپیما پرواز کرده است. وی با اشاره به جت آموزشی یاسین که برای آموزشی خلبانی در نیروهای مسلح طراحی و تولید شده است، افزود: در حوزه هواپیمای جت آموزشی یاسین اولین فروند نمونه معیار تولید را ساختیم که به موازات آن چند فروند دیگر را در خط تولید داریم. البته قرار است در یک یا دو هفته آینده این هواپیما پرواز کند. امیر خواجه‌فرد در ادامه با بیان اینکه تعدادی از جنگنده‌های کوثر آماده است و احتمالاً در هفته دفاع مقدس یک مانوری را از این هواپیما داشته باشیم، بیان کرد: هواپیمای جنگنده کوثر در حال تجهیز به سلاح‌های روز دنیاست. وی ادامه داد: موشک‌ها و راکت‌های هوشمند در حال پیاده‌سازی بر روی جنگنده کوثر است و رادار خاصی را برای این هواپیما آماده کرده‌ایم.       پایان پیام/


",politics,"۱۸:۴۸
                                        ۱۴۰۲-۵-۲۹"
110,"
                                        هواپیماهای رادار گریز F-35 آمریکا در رصد کامل پدافند ارتش
                                    ","
امیر سرتیپ دوم رضا خواجه معاون عملیات نیروی پدافند هوایی ارتش در گفت‌وگو با خبرنگار سیاسی خبرگزاری فارس، با اشاره به حضور هواپیماهای F-۳۵ رادار گریز آمریکا در منطقه خلیج فارس،‌ گفت:‌ در روزهای گذشته، چند فروند از این هواپیماها در حال پرواز در خلیج فارس بودند و از لحظه برخاستن به طور کامل توسط رادارهای ما رصد می‌شدند. وی افزود: کلیه رادارهای مستقر در جنوب کشور به‌صورت لحظه‌ای این هواپیماها را رصد می‌کردند. معاون عملیات نیروی پدافند هوایی ارتش از رصد و پایش همه پروازهای انجام شده در منطقه توسط این نیرو خبرداد. امیر سرتیپ خواجه در تشریح توانمندی پدافند هوایی ارتش، گفت: همه پروازهای نیروهای فرامنطقه‌ای در منطقه خلیج فارس، تنگه هرمز و دریای عمان قطعاً توسط رادارهای ما بویژه رادارهای مستقر در لبه جنوبی کشور بطور کامل رصد و پایش شده و در صورت لزوم به آن‌ها اخطار داده می‌شود. وی ادامه داد:‌ هیچ پروازی را سراغ ندارم که توسط سامانه‌های شنود ما گزارش شده و توسط رادارهای ما کشف نشود. پایان پیام/


",politics,"۰۸:۵۲
                                        ۱۴۰۲-۵-۲۷"
111,"
                                        سالانه به 52 هزار دستگاه تراکتور نیاز داریم
                                    ","
عزت‌الله اکبری‌تالارپشتی رئیس کمیسیون صنایع و معادن مجلس شورای اسلامی در گفت‌و‌گو با خبرنگار سیاسی خبرگزاری فارس با اشاره به نشست امروز این کمیسیون گفت: در جلسه امروز معاونین وزیر کشاورزی با حضور در کمیسیون گزارشی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ از وضعیت نیاز کشور به ماشین‌آلات کشاورزی و میزان تولیدات در این حوزه به کمیسیون ارائه کردند. وی افزود: گزارش ارائه‌ شده از این امر حکایت داشت که تولید ماشین‌آلات کشاورزی متناسب با نیاز موجود در کشور نیست و باید افزایش تولید در این زمینه داشته باشیم. رئیس کمیسیون صنایع و معادن مجلس اظهار کرد: طبق گزاش ارائه‌ شده، در کشور سالانه به 52 هزار دستگاه تراکتور نیاز داریم که تولیدات ما در شرایط فعلی در بهترین حالت 27 هزار دستگاه در سال است. اکبری‌تالارپشتی خاطرنشان کرد: در بحث کمباین نیز در هر روز دو دستگاه کمباین تولید می‌شود که این مقدار تولید پاسخگوی نیاز کشور نیست. وی افزود: ما دو نوع نیاز در حوزه ماشین‌آلات کشاورزی داریم؛ یکی نیازهای جدیدی که ایجاد می‌شود و نیاز دیگری که بر اثر فرسودگی ماشین‌آلات قدیمی ایجاد شده است. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",politics,"۲۰:۴۹
                                        ۱۴۰۲-۵-۲۹"
112,"
                                        میزگرد| نقش جنبش دانشجویی در انتخابات چیست؟
                                    ","
گروه سیاسی خبرگزاری فارس: میزگرد بررسی «نقش جنبش دانشجویی در انتخابات مجلس شورای اسلامی» با حضور امیرمحمد کولانی دبیرکل اتحادیه جامعه اسلامی دانشجویان، سعید فراهانی دبیر بین‌الملل اتحادیه تحکیم وحدت، سجاد فخرایی مسئول سابق بسیج دانشجویی دانشگاه صداوسیما، رها پارسا عضو شورای مرکزی بسیج دانشجویی دانشگاه علامه و امیرحسین کلهر مسوول بسیج دانشجویی دانشگاه تربیت مدرس برگزار شد. مهم‌ترین محورهای این میزگرد به شرح ذیل است: ورود مصداقی اتحادیه جامعه اسلامی به انتخابات  راهبرد بسیج دانشجویی برای انتخابات مجلس افزایش مشارکت است جنبش دانشجویی رویکرد خود را با افزایش مشارکت تنظیم میکند شروع به کار قرارگاه انتخابات بسیج دانشجویی   سؤ استفاده یک جریان خاص از انتخابات مجلس راهبرد بسیج دانشجویی برای انتخابات مجلس، افزایش مشارکت است سجاد فخرایی مسئول سابق بسیج دانشجویی دانشگاه صداوسیما در این نشست گفت: جنبش دانشجویی کشور مبنای فعالیت‌ها و حرکت‌های خود را ولایت فقیه در نظر می‌گیرد و بسیج دانشجویی راهبردهایی که مشخص می‌کند در بحث انتخابات مجلس افزایش مشارکت است و در مرحله دوم انتخاب افراد اصلح برای انتخابات مجلس شورای اسلامی است که در این زمینه رهبر انقلاب بیش از 18 محور را برای انتخاب افراد اصلح مشخص کرده است و افرادی که برای نمایندگی مجلس کاندیدا می‌شوند باید این ویژگی‌ها و شاخصه‌ها را داشته باشند؛ ضد فساد بودن، تسلط بر قوانین، انتخاب و توانمندی و تخصص افراد و ... از جمله این ویژگی‌ها است. قرارگاه انتخابات بسیج دانشجویی شروع به کار کرد وی افزود: کلان پروژه بسیج دانشجویی در بازه فعلی افزایش مشارکت است. در این زمینه نیز کارگروه‌هایی در بحث انتخابات تشکیل داده‌ایم. در بحث ساختاری ورود به انتخابات مجلس ما قرارگاه انتخابات را شروع به کار کرده و در این زمینه فعالیت‌های‌مان را در فضای تبیین شروع کرده‌ایم.      این فعال دانشجویی تاکید کرد: این قرارگاه متشکل از بسیج دانشجویی دانشگاه‌های تهران است و مسوول بسیج دانشگاه امیرکبیر نیز مسئول این قرارگاه است. کنش بعدی ما این است که فعالین و اعضای بسیج دانشجویی بر شناخت و معرفی افراد اصلح نیز شروع به فعالیت کنند افرادی که در مجلس حضور داشته‌اند کارنامه‌شان بررسی خواهد شد. یعنی بررسی عملکرد نمایندگان فعلی از محوری‌ترین کارهای این قرارگاه است.   یکی از راهبردهای اصلی دشمنان تضعیف مشارکت است مسئول سابق بسیج دانشجویی دانشگاه صداوسیما ادامه داد: در بحث مشارکت نیز به صورت میدانی و عملیاتی ورود کرده‌ایم. در جنگ ترکیبی یکی از راهبردهای اصلی دشمنان علیه جمهوری اسلامی تضعیف مشارکت بوده است. آنها در این زمینه سعی می‌کنند با کاهش مشارکت مردم‌سالاری دینی نظام جمهوری اسلامی را زیر سؤال ببرند. این کار به صورت نرم از سال گذشته آغاز شده است و هرچه به انتخابات نزدیک می‌شویم به صورت جدی دنبال می‌شود.  اتحادیه جامعه اسلامی دانشجویان ورود مصداقی به انتخابات خواهد داشت امیرمحمد کولانی دبیرکل اتحادیه جامعه اسلامی دانشجویان نیز در این نشست گفت: جامعه اسلامی دانشجویان از ابتدا مشی و کنشی در بحث انتخابات دارد و ورود مستقیمی به انتخابات مجلس داشته است و حمایت مستقیمی از کاندیدهای اصلح انتخابات مجلس شورای اسلامی خواهد داشت. جنبش دانشجویی در زمینه انتخابات مجلس مؤثر و دارای رأی و نظر است، خصوصاً این انتخابات مجلس نیز انتخابات ویژه‌ای است چون بعد از حوادث سال 1401 اولین آزمون مردم‌سالاری دینی نظام جمهوری اسلامی است.   سلامت انتخابات و مشارکت مردم مهم ترین شاخصه های جنبش دانشجویی است وی افزود: طبق فرمایشات رهبر معظم انقلاب بحث سلامت انتخابات و مشارکت مردم در بازه فعلی مهم‌ترین موضوع است و شاخصه‌ای است که جنبش دانشجویی باید در آن مؤثر باشد. نمایندگان باید در انتخابات توجه ویژه‌ای داشته باشند و در این زمینه دخالت نکنند. بعضاً برخی نمایندگان در این زمینه طبق منویات رهبر انقلاب عمل نمی‌کنند. این دخالت‌ها باعث بدبینی جنبش دانشجویی نسبت به برخی نمایندگان خواهد شد.      کولانی با اشاره به لزوم اجرای مر قانون، گفت: اگر می‌خواهیم انتخابات سالم و مشارکت بالایی داشته باشیم باید مُرّ قانون انجام شود. انتخاباتی را در پیش داریم که جناح‌های اصولگرا و اصلاح‌طلب مشارکت زیادی در پیش‌ثبت‌نام داشته‌اند و همه این مطالب وظیفه‌ای را بر دوش ما می‌گذارد که مواظب سلامت انتخابات باشیم و کنش‌هایی در این زمینه داشته باشیم. جریانی در کشور می‌خواهد از انتخابات مجلس سؤ استفاده کند دبیرکل اتحادیه جامعه اسلامی دانشجویان ادامه داد: همان طور که عرض شد این انتخابات بعد از اغتشاشات سال گذشته در معادلات داخلی و خارجی امنیت و رفاه جامعه تأثیر مستقیمی خواهد داشت. اصلاح‌طلبان نیز به طور گسترده در پیش‌ثبت‌نام شرکت کرده‌اند تا در صورت عدم تأیید صلاحیت احتمالی توسط شورای نگهبان هجمه‌هایی را علیه کشور داشته باشند. وی با اشاره به اینکه جامعه اسلامی دانشجویان ورود مصداقی در انتخابات خواهد داشت، گفت: جامعه اسلامی دانشجویان در انتخابات مجلس ورود مصداقی ولی براساس شاخصه‌های رهبر انقلاب فهرستشان را تنظیم خواهند کرد. البته جناح‌بازی در این زمینه انجام نمی‌دهیم.  کولانی تأکید کرد: شاخصه اصلی جامعه اسلامی دانشجویان در انتخابات انقلابی‌گری است. هزینه دادن برای انقلاب اسلامی مهم‌ترین شاخصه انقلابی‌گری است. صریح بودن و مشخص بودن مرز افراد نیز شاخصه دیگری از انقلابی‌گری است. شاخصه دیگر مردمی بودن و در کنار مردم بودن است. وی افزود: نماینده باید از روز اول دغدغه مردم داشته باشد نه اینکه نزدیک انتخابات به کارهای پوپولیستی روی بیاورد. نماینده‌ای که در چهار سال اول کاری برای مردم نکند در چهار سال دوم نیز کاری نخواهد کرد. برنامه داشتن و نگاه ملی به مسائل نیز از مهم‌ترین شاخصه‌هایی است که نمایندگان به خصوص نمایندگان شهرستان‌ها است. امیرحسین کلهر مسوول بسیج دانشجویی دانشگاه تربیت مدرس نیز در این نشست گفت: انتخابات از بارزترین مصادیق مشارکت مردم در حکمرانی است که انقلاب اسلامی از ابتدا تلاش کرده است تا انقلابی در انتخابات‌های کشور رقم زند تا مطابق با آموزه‌‌های اسلام شود. وی ادامه داد: انتخابات اسلامی، انتخاباتی است که در آن مردم نسبت به پیشامدها و برنامه‌های آینده کشور دغدغه‌مند باشند و با شناخت اهداف کلان ملی-مذهبی، در پی کسب آگاهی و آگاهی‌بخشی به دیگران با قاعده‌ی پویای امر به معروف و نهی از منکر باشند. آنچه که از دانشگاه مورد تصور است، محلی برای کسب آگاهی و پرورش اندیشه است. افزایش امید مردم به آینده از وظایف جنبش دانشجویی است مسئول بسیج دانشجویی دانشگاه تربیت مدرس، گفت: دانشجو و دانشگاه با تکیه بر عناصر مهمی چون آگاهی، دانش، اندیشه‌ورزی، جوانی و پویایی پایگاهی مهم در عرصه نیل انتخابات به مسیر تصویر شده توسط انقلاب اسلامی است.      کلهر ادامه داد: آنچه حضور و کنشگری دانشجویان در انتخابات مجلس را پراهمیت‌تر می‌کند، گستردگی فضای انتخاباتی مجلس شورای اسلامی است که تعداد بسیار کاندیداهای حاضر، مانع آن است که عده‌ای محدود بتوانند نسخه‌ای فراگیر دهند و می‌طلبد که در تمامی حوزه‌های انتخابیه، دانشجویان متعهد و دغدغه‌مند فضای انتخابات مجلس را از تعصبات قبیله‌ای دور سازند و به سوی انتخاب اصلح سوق دهند که این گام مطلوب است. وی تاکید کرد: اما آنچه در زمان کنونی باتوجه به شرایط کشور اهمیت بیشتری دارد، لزوم ایجاد جریانی امیدوار به آینده‌ی کشور با حضور در پای صندوق‌های رای است که این گام مقدماتی و ضروری امروز است.  بسیج دانشگاه تربیت مدرس با دو رویکرد تخصصی و عمومی به انتخابات ورود می کند کلهر با تبیین رویکرد بسیج دانشجویی دانشگاه تربیت مدرس برای انتخابات مجلس ، افزود: حوزه بسیج دانشجویی تربیت مدرس باتکیه بر ظرفیت نخبگانی مرتبط در مقاطع تحصیلات تکمیلی، دو رویکرد کلان دارد، رویکرد تخصصی شامل  نشست‌ها و میزگردهای تخصصی با محوریت اصل انتخابات، نقد و بررسی نظام انتخاباتی کشور، بررسی عملکردی مجلس شورای اسلامی بصورت تخصصی که در یک سال گذشته نیز برنامه‌های اینچنینی برگزار شده است. وی تاکید کرد: رویکرد عمومی نیز  با محوریت مخاطب غیرتخصصی در حوزه حکمرانی(رشته‌های غیرعلوم انسانی) اما با بیان دانشگاهی و علمی است. پیوست انتخاباتی در غالب برنامه‌های ما در این دسته جای‌ می‌گیرد. مسئول بسیج دانشگاه تربیت مدرس، گفت: تبیین مدل حکمرانی اسلامی، مردم‌سالاری دینی، نقش جایگاه و وظایف مجلس شورای اسلامی، نقاط ضعف و قوت مجلس‌ شورای اسلامی از ابتدا تا کنون، سیر تاریخی مجلس از مجلس شورای ملی تا مجلس شورای اسلامی و فراز و فرودهای آن از جمله محورهای عملیاتی این رویکرد است که در قالب‌های مختلف رسانه‌ای و میدانی اجرا خواهند شد. جنبش دانشجویی رویکرد خود را با افزایش مشارکت تنظیم کند سعید فراهانی دبیر بین الملل اتحادیه تحکیم وحدت نیز در این نشست، گفت: در ارتباط با انتخابات مجلس شورای اسلامی جنبش دانشجویی باید با رویکرد افزایش مشارکت به عنوان یکی از اصلی ترین مولفه نظام مقدس جمهوری اسلامی ایران برنامه‌های خود در دانشگاه‌ها را تنظیم نماید. وی افزود: جنبش دانشجویی نباید خود را درگیر مسائل سیاسی و حزبی قرار دهد البته این به این معنا نیست که مولفه‌های نماینده انقلابی ذکر نگردد باید به تبیین نماینده مومن و انقلابی پرداخت. دبیر بین الملل اتحادیه تحکیم وحدت گفت: دشمن تمام ظرفیت خودش را گذاشته تا کاری کند که در انتخابات مجلس شورای اسلامی مردم مشارکت خود به پایین ترین بیاورند؛ لذا افزایش مشارکت در انتخابات همراه با شکست دشمنان ایران و اسلام خواهد بود.  بسیج دانشگاه  علامه تمام قوای خود را برای افزایش مشارکت به کار گرفته است  رها پارسا عضو شورای مرکزی بسیج دانشجویی دانشگاه علامه نیز در این نشست اظهار داشت: بسیج دانشجویی علامه تمام قوای خود را برای افزایش مشارکت به کار گرفته است و مشارکت را یکی از مهم‌ترین مسائل انتخابات پیش‌رو می‌داند. ما سعی می‌کنیم هم فضای هیجانی و هم فضای منطقی را برای انتخابات مجلس فعال کنیم. وی افزود: در بازه فعلی به نظر می‌رسد مردم به طور جدی مسئله انتخابات برای آنها به عنوان مسئله اصلی تعیین نشده است. لازم است با تبیین‌گری و مشخص کردن شاخصه‌های درست در این زمینه آحاد جامعه را آگاه کنیم. پارسا ادامه داد: از این جهت بسیج دانشجویی علامه قصد دارد گفتمان هیجان و منطق سیاسی را راه‌اندازی کرده و فضای گفتمانی را بیش از پیش دنبال کند و در این زمینه قصد داریم نخبگان کشور را وارد بحث مشارکت کنیم.      دستگاه‌های اقناعی در بحث افزایش مشارکت جنبش دانشجویی را همراهی کند پارسا با اشاره به لزوم ایجاد فضای پرشور برای انتخابات، گفت: دستگاه‌های تبیین و اقناعی کشور نیز در بحث مشارکت باید جنبش دانشجویی را همراهی و حمایت کند. طبیعتاً شورای نگهبان نیز در این زمینه تأثیر زیادی دارد. شورای نگهبان افرادی که از لحاظ قانونی مشکلی برای ورود به انتخابات دارند را  تأیید نخواهد کرد و همین‌طور عمل خواهد کرد. ولی افرادی که از لحاظ قانونی مشکلی برای شرکت در انتخابات ندارند و به واسطه برخی شبهه‌ها رد صلاحیت‌ می‌شوند باید دستگاههای مسوول بررسی بیشتری در این زمینه انجام دهند و در این زمینه منویات رهبر انقلاب مبنی بر افزایش مشارکت در انتخابات عملیاتی شود.  عضو شورای مرکزی بسیج دانشجویی دانشگاه علامه گفت: طبیعتا شورای نگهبان برخلاف مصحلت کشور ورود نمی‌کند و جنبش دانشجویی نیز غیر از این انتظاری نخواهد داشت. جو مردم نیز با توجه به شناختی که پیدا کردیم در جهت حضور و مشارکت است ولی نیاز است که در بحث اعتمادسازی و کم کردن شکاف اجتماعی تلاش‌هایی را انجام دهیم و با انجام این کار مشارکت نیز بالا خواهد رفت.  پایان پیام/


",politics,"۱۲:۱۲
                                        ۱۴۰۲-۵-۲۸"
113,"
                                        فیلم | روایتی از دیدار اعضای کنگره شهدای اردبیل با رهبر انقلاب
                                    ","
به گزارش گروه سیاسی خبرگزاری فارس، اعضای ستاد کنگره ملی بزرگداشت ۳ هزار و ۴۰۰ شهید استان اردبیل یک‌شنبه ۲۲ مرداد امسال با حضرت آیت‌الله خامنه‌ای رهبر معظم انقلاب اسلامی دیدار کردند. حضرت آیت‌الله خامنه‌ای رهبر معظم انقلاب اسلامی در این دیدار، حفظ و تثبیت راه شهدا و انتقال سیره عملی آنان به نسل جوان را وظیفه‌ای مهم خواندند. رهبر انقلاب اسلامی گفتند: ما با شهدا معاصر بودیم و جهاد و ایثار و شهادت و گره‌گشایی‌ها و ایستادگی آنان در مقابل قدرتها را دیدیم اما نسل جوان، این موضوع را با وضوح وبِداهتی که ما متوجه شدیم، نمی‌بیند، بنابراین هریک از علما، روشنفکران، دانشگاهیان و صاحبان مناصب دولتی، باید به تناسب جایگاه خود نقش‌آفرینی کنند. ایشان، مردم اردبیل را جزو صفوف مقدمِ حاضران در میدان‌های مجاهدت خواندند و افزودند: اعزام حدود ۳۵ هزار رزمنده به جبهه‌ها در دوران دفاع مقدس و تقدیم ۳۴۰۰ شهید، گواه ایثارگری و مجاهدت مردم اردبیل است و باید این ویژگی‌ها به نسل جوان این منطقه معرفی شوند.       رهبر انقلاب اسلامی سابقه علمی اردبیل و ظهور علمای بزرگی همچون محقق اردبیلی از این منطقه را نیز مورد اشاره قرار دادند و تاکید کردند: شناسنامه واقعی هر منطقه فراتر از حدود جغرافیایی و اقلیم است و برهمین اساس سابقه علمی و جهاد و شهادت مردم اردبیل و همچنین حضور در میدان‌هایی که زمینه‌ساز تجدید حیات ملی شده است، شناسنامه واقعی اردبیل به‌ شمار می رود. حضرت آیت‌الله خامنه‌ای گفتند: اردبیل از دو جنبه ملی و اسلامی، حق بزرگی بر ملت ایران دارد زیرا «یکپارچگی و وحدت» ایران و همچنین ترویج «مذهب اهل بیت‌علیهم‌السلام» در ایران، از اردبیل و در دوره صفویه آغاز شد. پایان پیام/


",politics,"۱۷:۱۹
                                        ۱۴۰۲-۵-۲۹"
114,"
                                        تولید موتور رم‌جت مافوق صوت و تجهیز بالگردها به سامانه موشکی البرز توسط وزارت دفاع
                                    ","
به گزارش خبرنگار سیاسی خبرگزاری فارس،‌ امیر محمدرضا آشتیانی وزیر دفاع و پشتیبانی نیروهای مسلح ظهر امروز (جمعه، ۲۷ مردادماه) در پیش‌خطبه‌های نماز جمعه تهران، گفت: فرارسیدن ایام سوگواری سرور و سالار شهیدان و مهیاشدن برای برگزاری اربعین حسینی است به محضر ملت عزیز ایران تسلیت عرض می‌کنم. همچنین، ۲۶ مرداد سالروز بازگشت غرورآفرین آزادگان به میهن را ارج می‌نهیم. وی افزود: در آستانه ۳۱ مرداد روز صنعت دفاعی و هفته دولت قرار داریم، یاد شهیدان والا مقام رجایی و باهنر و یک هزار شهید وزارت دفاع و پشتیبانی نیروهای مسلح و شهیدان نامجوی فکوری و چمران سه وزیر شهید دفاع را گرامی می‌داریم. دشمنان ما در بحران‌های سیاسی، اجتماعی و امنیتی به سر می‌برند امیر آشتیانی گفت:‌ یکی از مولفه‌های قدرت ملی توان نظامی و سازه دفاعی امنیتی است، تصریح کرد: جمهوری اسلامی ایران هم اکنون با توجه به پیشرفت‌های چشمگیری که در عرصه‌های مختلف احراز کرده، صاحب قدرت است. البته قدرت واقعی که قدرت متکی به خداوند تبارک و تعالی است. در مقابل، دشمنان ما در بحران‌های سیاسی، اجتماعی و امنیتی به سر می‌برند و در نهایت استیصال و درماندگی قرار دارند. وی ادامه داد: ایران اسلامی به همت مردم بصیر و ولایتمدار خود دارای انسجام ملی و توانمندی‌های راهبردی در حوزه‌های ژئوپلیتیکی و مزیت‌های بی‌شمار در عرصه‌های مختلف سیاسی، اجتماعی، اقتصادی، علمی و فناوری، صاحب اقتدار و نفوذ است و توانمند در ایفای نقش موثر در سطوح منطقه‌ای و بین‌المللی. هشدار وزیر دفاع به کشورهای مداخله‌گر و نظام سلطه وزیر دفاع در ادامه سخنانش با بیان اینکه توصیه و هشدار ما به کشورهای مداخله‌گر و نظام سلطه، پرهیز از شیطنت‌ها و اتهام‌زنی‌های بی‌اساس و بحران آفرینی‌ها است، تصریح کرد: چرا که هر اقدام جاهلانه آن‌ها در اساس به ضرر خودشان تمام خواهد شد. جمهوری اسلامی ایران حامی صلح و ثبات در منطقه و اقسی نقاط جهان است و ما مخالف هرگونه جنگ و خشونت در جهان هستیم. وی ادامه داد: در دنیای امروز دستیابی به صلح و امنیت پایدار تنها در گرو قدرت توان و اقتدار دفاعی است. وزارت دفاع بازدارندگی موثر، قابل اطمینان و پایدار را ایجاد کرده است امیر آشتیانی، از وزارت دفاع به عنوان یک نهاد قابلیت آفرین در سطح ملی و دفاعی یاد کرد و افزود: این نهاد خلق‌کننده مزیت‌های راهبردی برای کشور، ضمانت کننده و پشتیبان قدرت بازدارندگی است؛ آن هم بازدارندگی موثر، قابل اطمینان و پایدار. وی ادامه داد: امروز توانمندی‌های ما در بخش‌های موشکی، پدافند هوایی، رزم هوایی، رزم دریایی، رزم زمینی، توان فضایی، دفاع بیولوژیک، دفاع سایبری، جنگ شناختی، جنگ الکترونیک و سایر حوزه‌ها و همچنین کمک‌های علمی و فناورانه به دیگر بخش‌های کشور ما را در تحقق اهداف توسعه پایدار، بی‌بدیل و انکارناپذیر یاری رسانده است. رفع گلوگاه‌های فناورانه صنعتی توسط وزارت دفاع وزیر دفاع گفت: بهره‌گیری از شرکت‌های دانش‌بنیان، ایجاد فضای رقابت، رشد و بالندگی برای جوانان، نخبگان و استعدادهای مومن و خلاق، اشتغال‌زایی مستقیم و غیر مستقیم، بومی‌سازی و داخلی‌سازی و رفع گلوگاه‌های فناورانه صنعتی، کاهش آثار تحریم و ارزآوری بخش دیگری از دستاوردهای ما در این حوزه است. وی افزود: بر این اساس، به فضل الهی و در فضای آکنده از همدلی مجاهدت و ایثار در ارکان نظام اعم از دولت خدمتگزار و صادق، مجلس انقلابی و قوه قضاییه و تعامل سازنده نیروهای مسلح با نهادها و مجموعه‌های کشور در خدمت رسانی و عشق به مردم، پیشرفت‌ها و موفقیت‌های به دست آمده را به حدی جهشی و پرشتاب کرده است که علاوه بر تامین نیازهای نیروهای مسلح صنایع بخش خصوصی و دولتی را هم از ثمره و دستاوردهای بزرگ پدید آمده آن برخوردار کرده است. تامین حدود ۹۰ درصد از نیازمندی‌های تسلیحاتی، محصولات و تجهیزات دفاعی امیر آشتیانی در بخش دیگری از سخنانش، تاکید کرد: وزارت دفاع در چارچوب دکترین دفاعی و اصل سلطه ناپذیری نظام جمهوری اسلامی ایران و تحت رهبری حکیمانه فرماندهی معظم کل قوا و دوراندیشی‌های مُعَظَم‌ُلَه در حوزه دفاعی امنیتی و در قالب برنامه‌های مدون و نظام‌مند، مبتنی بر اولویت‌ها و ضرورت‌ها با شناخت و تحلیل محیط راهبردی کشور اقدامات موثری را انجام داده است که برخی از دستاوردهای آن را به استحضار ملت شهید پرور ایران اسلامی می‌رسانم. وزیر دفاع با اشاره به دستاوردهای این نهاد،‌ خاطرنشان کرد: در حوزه ساخت تولید و تعمیرات و بهینه سازی تجهیزات، تولید و تامین حدود ۹۰ درصد از نیازمندی‌های تسلیحاتی، محصولات و تجهیزات دفاعی برای نیروهای مسلح به ارزش بالغ بر بیش از ۲۴ هزار میلیارد تومان از اقدامات این نهاد در یک سال گذشته است. وی ادامه داد: این تجهیزات عبارتند از؛ انواع شناورها و تسلیحات دریایی، انواع جنگنده و بالگردهای نظامی و غیرنظامی به طوری که رشد تولیدات و تامین نیاز نیروهای مسلح در تولید انواع موشک‌های بالستیک سوخت جامد با افزایش درصد قابل ملاحظه، انواع موشک‌های کروز با افرایش دو برابری، موشک‌های پدافند هوایی با رشد ۴۵ درصدی و انواع شناورهای دریایی تندرو با رشد ۳۰ درصدی پیگیری شده است. این مهم با بهره‌گیری از ظرفیت‌های صنعتی و تحقیقاتی کشور شامل دانشگاه‌ها و شرکت‌های دانش بنیان و متخصصان و دانشمندان دفاعی حاصل و موجب ایجاد ۸۵ هزار شغل در کشور شده است. افزایش برد موشک‌های بالستیک عماد و خرمشهر امیر آشتیانی در ادامه با اشاره به سایر دستاوردهای وزارت دفاع، تصریح کرد: در ارتقای قابلیت سامانه‌ها و تجهیزات دفاعی، افزایش چشمگیر انواع موشک‌های بالستیک و افزایش برد موشک‌های کروز تا یک هزار کیلومتر، افزایش برد موشک‌های بالستیک عماد تا یک هزار و۶۵۰ کیلومتر و موشک خیبر تا ۲ هزار کیلومتر جزو سایر دستاوردهای وزارت دفاع است. وی افزود: همچنین، وزارت دفاع به انواع موشک‌های جدید کروز با قابلیت شلیک از هواپیما و به نمونه موشک پیشرفته مافوق صوت نیز دست پیداکرده است. پرواز فروند اول هواپیمای سبک آموزشی فجر ۳  وزیر دفاع با اشاره به اقدامات این نهاد در راستای تقویت حوزه رزم هوایی، تصریح کرد: در حوزه رزم هوایی و تقویت پشتیبانی و ترابری هوایی با ساخت و پرواز هواپیمای بومی ترابری سبک سیمرغ و همچنین تامین زنجیره آموزش خلبانی نیروهای مسلح با طراحی و ساخت فروند دوم جنگنده آموزشی مادون صوت یاسین و پرواز فروند اول هواپیمای سبک آموزشی فجر ۳ اقدامات موثری صورت گرفته است. وی ادامه داد: در حوزه رزم دریایی، ساخت انواع شناورها و تجهیز آن‌ها به تسلیحات مدرن و همچنین، ساخت زیر سطحی هوشمند بدون سرنشین. در حوزه رزم زمینی، ساخت انواع خودروهای رزمی تانک و بازسازی و ارتقای جنگ افزارها. همچنین؛ ساخت انواع پهپادهای رزمی شناسایی و انتحاری و توسعه قابلیت‌های آن‌ها جهت اجرای ماموریت‌های مختلف جزو دستاوردهای وزارت دفاع به شمار می‌رود. اقدمات وزارت دفاع در توسعه صنعت غیر دفاعی امیر آشتیانی گفت: در حوزه فضایی پس از موفقیت‌ها و آزمایش‌های متعدد تولید ماهواره‌بر سیمرغ با برخورداری از فناوری روز دنیا، ساخت ایستگاه‌های زمینی و سایت پرتاب در دستور کار قرار دارد. وی افزود: در توسعه صنعت غیردفاعی، ساخت انواع باتری و لاستیک، ایجاد زیرساخت‌های لازم برای افزایش ظرفیت نیترات آلومینیوم جهت تولید کودهای شیمیایی مورد نیاز کشاورزی، تامین انواع قطعات ضروری برای کارخانجات خودروسازی و ساخت قطعات و ابزارآلات مورد نیاز کارخانجات صنعتی بخش خصوصی و دولتی با پرهیز از اقدامات موازی و رقابتی نیز بخشی از دستاوردهای وزارت دفاع است. همکاری وزارت دفاع با ۶ هزار و ۵۰۰ شرکت در سطح ملی و کشوری وزیر دفاع با اشاره به دستاوردهای این نهاد در حوزه تحقیقات و توسعه فناوری، تصریح کرد: وزارت دفاع برای جذب و نگهداشت نیروی انسانی نخبه و متخصص با تاکید بر جوانان به عنوان اصلی‌ترین سرمایه تحقیقات و توسعه فناوری نیز اقدامات مهمی انجام داده است. همکاری با ظرفیت‌های دانشی کشور از جمله دانشگاه‌ها، مراکز علمی و تحقیقاتی و شرکت‌های دانش‌بنیان و ایجاد و حضور در بوستان‌های علم و فناوری نیز توسط وزارت دفاع انجام شده است. وی افزود:‌ وزارت دفاع با ۶ هزار و ۵۰۰ شرکت در سطح ملی و کشوری با حجم همکاری ۷۹ هزار میلیارد تومان همکاری دارد که از این تعداد بیش از یک هزار شرکت با حجم همکاری ۳۰ هزار میلیارد تومانی دانش‌بنیان هستند. صرفه جویی ارزی ۴۰۴ میلیون دلاری با بومی‌سازی بیش از ۵۸۰ قلم تجهیزات دفاعی امیر آشتیانی از بومی‌سازی بیش از ۵۸۰ قلم از مواد، اقلام، قطعات و تجهیزات دفاعی با استفاده از توانمندی‌های موجود در کشور خبرداد که از این طریق، حدود ۴۰۴ میلیون دلار صرفه جویی ارزی ایجاد شده است. ساخت موتور رم‌جت مافوق صوت و تجهیز رادارها به سامانه موشکی البرز وزیر دفاع با بیان اینکه دستاوردهای ما به‌دست توانای جوانان‌ ایرانی تولید شده است، گفت: بمب هوشمند قائم ۵ برای نصب روی پهپاد رزمی، طراحی تولید موشک هدایت تصویری نسل ۵ الماس، ساخت موتور رم‌جت مافوق صوت، تولید انواع رادارها برای ماموریت‌های مختلف،‌ طراحی هواپیمای سبک، ساخت انواع شبیه‌سازها، ساخت سامانه پدافندی رعد، ساخت موشک شهید حاج قاسم، سامانه سلاح موشک زمین به زمین خرمشهر، تجهیز بالگردها به سامانه موشکی البرز و هواپیمای گشت دریایی از دیگر عملکردهای وزارت دفاع است. وی از سرریز توانمندی های صنعت دفاعی به بخش های غیر نظامی و تجاری سازی آن‌ها به صورت هدفمند خبرداد و افزود: این کار با پرهیز از رقابت با بخش خصوصی و توسعه فناوری های دو منظوره از دیگر اقدامات ما بوده است. تحقق ۸۵ میلیون دلار صادرات غیر نظامی توسط وزارت دفاع امیر آشتیانی با بیان اینکه در حوزه انرژی نفت و گاز، خط تولید ترمز ABS نیز وزارت دفاع اقدامات مناسبی را داشته است، گفت: تنها در سال گذشته در بخش غیر نظامی ۸۵ میلیون دلار صادرات محقق شده است و در زمینه پاکسازی مناطق از مین های بجا مانده از دوران جنگ هشت ساله، ایجاد زمینه بهبود و توسعه امنیت به خصوص در مناطق مرزی در سالیان گذشته مشارکت وزارت دفاع را شاهد بودیم. وی ادامه داد: کاهش حوادث و مرگ و میر با برخورد با مین و مشارکت در کاهش آثار حوادث بحران ساز را نیز میتوان از دیگر دستاوردهای وزارت دفاع قلمداد کرد. امیر آشتیانی بیان کرد: ارائه خدمات اطفای حریق با اعزام بالگرد با مناطق مختف کشور و تهیه نمایه زلزله های رخداده و کمک رسانی به مناطق سیل و زلزله زده به مناطق مختلف کشور نیز فعالیت های خوبی را داشتیم. پاکسازی ۳ هزار و ۵۰۰ هکتار از اراضی آلوده به مین امیر آشتیانی با اشاره به اینکه هم‌چنین ۳ هزار و ۵۰۰ هکتار از اراضی آلوده به مین را پاک‌سازی کرده‌ایم، بیان کرد: در دیپلماسی دفاعی با بکارگیری همه سطوح دیپلماسی هماهنگ با سیاست خارجی و سیاست‌های کلی ابلاغی نیروهای مسلح به‌منظور تحقق منافع و امنیت ملی و هم‌چنین همکاری در حوزه‌های دفاعی و بین‌المللی در دستورکار ما قرار دارد. وی در پایان خاطرنشان کرد:‌ برگزاری و مشارکت در نشست‌ها، اجلاس‌ها و کمیسیون‌های همکاری دفاعی و مشارکت فعال در روندهای جدید امنیت بین‌المللی در حوزه فضایی و سایبری از جمله دیگر اقدامات وزارت دفاع و پشتیبانی نیروهای مسلح است. همچنین، ارتقای کرامت و منزلت کارکنان و بازنشستگان نیروهای مسلح و ضرورت نگهداشت این سرمایه ارزشمند وزارت دفاع برنامه و سازو کارهای مناسبی را اجرایی کرده است. پایان پیام/


",politics,"۱۱:۵۸
                                        ۱۴۰۲-۵-۲۷"
115,"
                                        مصوبه مجلس برای اختصاص ۲۰ هزار میلیارد تومان قیر رایگان برای  پروژه های عمرانی
                                    ","
به گزارش خبرنگار گروه سیاسی خبرگزاری فارس،  نمایندگان مجلس در جلسه علنی امروز (دوشنبه 30 مرداد) مجلس شورای اسلامی در جریان بررسی طرح اصلاح بند «ک» تبصره (1) قانون بودجه سال 1402 کل کشور، با 179 رأی موافق، 6 رأی مخالف و 6 رأی ممتنع از مجموع 228 نماینده حاضر در صحن با ماده واحده این طرح موافقت کردند. براساس این ماده واحده؛ بند ک تبصره (1) قانون بودجه سال 1402 کل کشور به شرح ذیل اصلاح میشود: ک- در سال 1402 وزارت نفت مکلف است معادل مبلغ دویست هزار میلیارد (000 /000 /000 /000 /200) ریال نفت خام از محل منابع در اختیار شرکت ملی نفت ایران در اختیار پالایشگاهها قرار داده و به میزان آن، به صورت ماهانه از ابتدای سال 1402 مواد اولیه قیر (وکیوم باتوم) در اختیار دستگاه های اجرایی موضوع این قانون قرار دهد و در حسابهای فی مابین خود و خزانه داری کل کشور اعمال و آن را از محل خوراک تحویلی تسویه نماید. وزارت نفت مکلف است مابه التفاوت قیمت هر تن 75 میلیون ریال با میانگین وزنی ماهانه قیمت های معاملاتی مواد اولیه (وکیوم باتوم) در بورس را با تعدیل قیمت ماهانه خوراک از طریق شرکت ملی پخش و پالایش جبران و اعمال حساب نماید. در صورت کاهش قیمت قیر، مقدار قیر تحویلی به دستگاه های موضوع این بند افزایش می یابد. مهلت هزینه کرد اعتبار موضوع این بند تا پایان شهریور 1403 می باشد. سهم دستگاههای اجرائی به شرح زیر می باشد: 1- وزارت راه و شهرسازی (برای آسفالت راههای فرعی و روستایی و عشایری و آسفالت شبکه راههای اصلی، فرعی، معابر محلات هدف بازآفرینی شهری و طرحهای مسکن مهر و طرحهای مسکن ملی چهل و نه درصد(49%) 2- بنیاد مسکن انقلاب اسلامی (برای آسفالت معابر و بهسازی روستاها و اجرای طرح (پروژه) های مشارکتی با نهادهای محلی و دهیاری ها) بیست درصد(20%) 3- وزارت آموزش و پرورش (سازمان نوسازی و تجهیز مدارس برای نوسازی مدارس و فضاهای آموزشی و فرهنگی وزارت آموزش و پرورش و همچنین پردیس های دانشگاه فرهنگیان و دانشگاه تربیت دبیر شهید رجائی) پنج درصد (5%) 4- وزارت کشور از طریق سازمان ذی ربط (برای آسفالت معابر شهرها از طریق سازمان ذی ربط) هفده درصد (17%)، که پنجاه درصد (50%) از سهمیه وزارت کشور برای شهرهای زیر پنجاه هزار نفر جمعیت و پنجاه درصد (50%) مابقی برای شهرهای بالای پنجاه هزار نفر جمعیت استفاده می شود. شهرهای بالای پانصد هزار نفر جمعیت حق استفاده از این سهمیه را ندارند. 5- بسیج سازندگی هشت درصد (8%) به شرح ذیل: شش درصد (6%) برای آسفالت مسیر راههای بین مزارع، پاسگاههای انتظامی، پایگاههای مقاومت بسیج، گلزار شهدا، باغ موزه و یادمان های دفاع مقدس؛ دو درصد (2%) برای آسفالت پایگاههای شکاری و پادگان های نظامی و مجتمع های مسکونی نظامی و اداری با تأیید ستاد کل ارتش جمهوری اسلامی ایران 6- وزارت صنعت، معدن و تجارت (سازمان صنایع کوچک و شهرکهای صنعتی) برای آسفالت معابر، خیابانها و جاده های دسترسی شهرکها و نواحی صنعتی؛ یک درصد (1%) هزینه تبدیل مواد اولیه قیر (وکیوم باتوم) به قیر یا خاکپوش (مالچ) با احتساب مالیات بر ارزش افزوده، بیست درصد (20%) وزنی محاسبه شود. جهت آسفالت راههای روستایی برای هر روستا تا 2500 تن آسفالت از انجام تشریفات مناقصه مستثنی میباشد. بنیاد مسکن می تواند تا 70 درصد آسفالت روستاها را به صورت تهاتری انجام دهد. به دستگاههای اجرایی اجازه داده میشود پس از ابلاغ این قانون راساً نسبت به تامین قیر موردنیاز خود در سقف سهمیه تعیین شده از طریق شرکتهای قیرساز اقدام و پس از تخصیص وزارت نفت با شرکتهای قیرساز تسویه نمایند. وزارت نفت موظف به تسویه حساب فی مابین خود و خزانه داری کل کشور است. دستگاههای اجرائی موضوع این بند موظف به مبادله موافقتنامه و ابلاغ سهم استانها ظرف یک ماه پس از لازم الاجرا شدن این قانون هستند. وزارت نفت و دستگاههای اجرائی ذی ربط موظفند حداقل هر سه ماه یک بار، گزارش عملکرد خود را به صورت مکتوب به کمیسیون های برنامه و بودجه و محاسبات، عمران و انرژی مجلس شورای اسلامی ارسال نمایند. کمیسیون برنامه و بودجه و محاسبات موظف است پس از رسیدگی گزارش، آن را به مجلس شورای اسلامی ارائه نماید. دیوان محاسبات کشور مکلف است بر حسن اجرای این قانون نظارت نموده و گزارش های نظارتی خود را در خصوص عمل به موقع دستگاهها به ویژه مسئولان ذیربط دستگاه های سازمان برنامه و بودجه، وزارت امور اقتصادی و دارایی و وزارت نفت به تعهداتشان به مجلس شورای اسلامی ارائه و متخلفان را برای پیگیری قضایی به دستگاه قضایی معرفی کند. پایان پیام/


",politics,"۱۰:۳۴
                                        ۱۴۰۲-۵-۳۰"
116,"
                                        نظارت بر کیفیت داروی بیماران خاص در دستورکار وزارت بهداشت
                                    ","
سلمان اسحاقی سخنگوی کمیسیون بهداشت و درمان مجلس شورای اسلامی در گفت‌وگو با خبرنگار سیاسی خبرگزاری فارس به تشریح نشست امروز این کمیسیون پرداخت و گفت: نکته مهم در جلسه امروز کمیسیون بهداشت حضور انجمن حمایت از بیماران پارکینسون بود، متأسفانه بیماری‌های نادر و خاص در این برهه با افزایش قیمت دارو مواجه شدند. دو تصمیم برای بهبود وضعیت بیماران پارکینسون گرفته و قرار شد معاونت درمان مجوز کلینیک تخصصی بیماران پارکینسون را صادر و سقف بیمه این بیماران تا ۱۰۰ میلیون تومان افزایش پیدا کند.  وی افزود: موضوع حائز اهمیت، این است که متأسفانه نظارتی بر کیفیت دارو تولیدکنندگان داخلی نیست. امروز بیماران پارکینسون،هموفیلی، تالاسمی و بیماران خاص به دلیل عدم کیفیت برخی تولیدات داخلی در حوزه دارو با مشکل مواجه هستند. نماینده مردم قائنات در مجلس با اشاره به ضرورت واردات دارو، گفت: گرچه وظیفه نظارت، بر عهده وزارت بهداشت است، اما قانون حمایت داخلی باعث شده بیماران متضرر شوند و برخی از تولیدکنندگان داخلی از این موضوع سوءاستفاده کنند. سازمان غذا و دارو به بهانه قانون حمایت  از تولیدکنندگان داخلی نسبت به واردات دارو محدودیت ایجاد کرده است. در این میان بیماران خاص به دلیل عدم کیفیت برخی از تولیدات داخلی با مشکل مواجه شدند.  وی افزود: امروز در کمیسیون بهداشت خواستیم نظارتی مستمر و سخت‌گیرانه بر کیفیت داروها صورت گیرد و در صورتی که تولیدات داخلی فاقد کیفیت بود اجازه واردات دارو داده شود.   اسحاقی با اشاره به فرمایشات مقام معظم رهبری، گفت: ایشان مکرر تأکید می‌کنند که قانون حمایت از تولیدات داخلی نباید باعث ایجاد رانت شود و در کیفیت تولیدات داخلی تأثیر منفی بگذارد.  این نماینده مردم در مجلس افزود: برخی از تولیدات داخلی دارو بی‌کیفیت است و بعضی از تولیدکنندگان از قانون حمایت از تولید داخلی سوءاستفاده می‌کنند. زمانی جلوی این سوءاستفاده گرفته می‌شود که واردات دارو برای بیماران نادر آزاد شود تا باعث ایجاد رقابت و افزایش کیفیت دارو در کشور بشود. اسحاقی با اشاره به دومین موضوعی که در جلسه امروز کمیسیون بهداشت و درمان مجلس مطرح شد، گفت: نظر اعضای کمیسیون این است که باید کیفیت در خدمت‌رسانی به بیماران را در بیمارستان‌ها مورد توجه قرار دهیم، نبود بهیار باعث شده که همراه بیمار نقش او را ایفا کند و این  باعث بروز استرس و نگرانی و ایجاد مشکلات می‌شود، ضمن اینکه تأکید می‌کنیم نقش بهیار و پرستار از هم مجزا است.  عضو کمیسیون بهداشت و درمان مجلس یادآور شد: امروز کمیسیون بهداشت با حضور معاون درمان وزارت بهداشت و رئیس سازمان نظام پزشکی بر این باور بود که باید بحث بهیار را دوباره احیا کنیم و به وسیله هنرستان‌هایی که ایجاد می‌شود، بهیارهایی را تربیت کنیم که بتوانند در بیمارستان خدمات بهتری ارائه کنند.  پایان پیام/


",politics,"۲۰:۴۶
                                        ۱۴۰۲-۵-۲۹"
117,"
                                        رئیسی: اجرای کامل قانون اساسی، ضامن رفع مشکلات و افزایش اعتماد عمومی است
                                    ","
به گزارش گروه سیاسی خبرگزاری فارس، آیت‌الله سید ابراهیم رئیسی عصر امروز شنبه در جلسه «هیئت پیگیری اجرای قانون اساسی»، با اشاره به اینکه قانون، رئیس جمهور را مسئول اجرای قانون اساسی می داند، احصا و اعلام ظرفیت‌های مغفول مانده قانون اساسی را از وظایف این هیئت دانست و بر یافتن راهکارهای اجرای کامل قانون اساسی تاکید کرد. رئیس جمهور همچنین با بیان اینکه قانون اساسی سندی پویا و مترقی است که در مقام تدوین، تعارضی بین اصول متعدد آن نیست، افزود: «هیئت پیگیری اجرای قانون اساسی» به‌عنوان متولی پیگیری اجرای شایسته قانون اساسی باید مواردی را که اجرای آن نیاز به پیگیری دارد، شناسایی و دنبال کند. رئیسی تدوین و تصویب قانون خوب را شرط لازم، اما ناکافی دانست و با بیان اینکه پیگیری و اجرای صحیح و کامل مفاد قانون اساسی، ضامن استقلال و آزادی است و می‌تواند به رفع مشکلات مردم، افزایش رضایتمندی و اطمینان و اعتماد عمومی منجر شود، از اعضای «هیئت پیگیری اجرای قانون اساسی» خواست با کمک به بهبود اجرای قانون اساسی، در راستای ارتقای بهره‌مندی مردم از مواهب آن اقدام کنند. در این جلسه در راستای حصول اطمینان از عدم مغایرت مقررات با قانون اساسی مقرر شد، واحدهای حقوقی دستگاه‌های اجرایی، بر عدم مغایرت مقررات حوزه کاری دستگاه متبوع خود با قانون اساسی نظارت داشته باشند. همچنین؛ علاوه بر تصویب تشکیل کمیته تخصصی پیگیری اجرای اصول اقتصادی قانون اساسی، همه دستگاه‌ها ملزم شدند موضوع حقوق خانواده و به‌ویژه زنان را در تهیه و تدوین لوایح و مقررات محور نظر قرار دهند. معاونت حقوقی رئیس جمهور نیز مکلف به احصای اصول مغفول مانده قانون اساسی و نیز شناسایی آن دسته از دستگاه‌ها و موسسات وابسته به دستگا‌ه‌های اجرایی شد که اساسنامه یا سند موسس ندارند. تاکید بر ضرورت توسعه و تعمیق گفتگوهای نخبگانی در حوزه حقوق و آزادی‌های مقرر در قانون اساسی، پیگیری اجرای اصول مربوط به حقوق و آزادی‌های سیاسی و نیز تشکیل مستمر جلسات هیئت پیگیری اجرای قانون اساسی از دیگر مسائل مطرح شده در این جلسه بود. پایان پیام/


",politics,"۲۰:۴۰
                                        ۱۴۰۲-۵-۲۱"
118,"
                                        مسئول ایثارگران ستادکل نیروهای مسلح: ۱۲۰ هزار رزمنده معسر در کشور شناسایی شده‌اند
                                    ","
به گزارش گروه سیاسی خبرگزاری فارس، نشست مشترک کمیسیون اجتماعی و فراکسیون‌های ایثارگران و ایثار و شهادت مجلس شورای اسلامی بعدازظهر امروز (29 مردادماه) با حضور معاون رفاه اجتماعی وزارت تعاون، کار و رفاه اجتماعی، نماینده سازمان برنامه و بودجه کشور و سردار شریفی مسئول ایثارگران نیروهای مسلح به منظور بررسی نحوه دهک‌بندی یارانه ایثارگران و وضعیت رزمندگان معسر برگزار شد. مهدی عیسی‌زاده نایب رئیس کمیسیون اجتماعی که ریاست این نشست را بر عهده داشت، ضمن تأکید بر ضرورت حمایت از رزمندگان معسر از مسئولان حاضر در نشست خواست تا گزارشی در خصوص روند اجرای قانون و دلایل حذف برخی دهک‌های ایثارگران از دریافت یارانه و مستمری ارائه دهند. علی‌اکبر بسطامی عضو هیأت‌رئیسه کمیسیون اجتماعی نیز با بیان اینکه دولت، بنیاد شهید و ستادکل نیروهای مسلح باید از جامعه ایثارگران دفاع کنند، گفت: طبق مصوبه مجلس پرداخت مبلغ پنج میلیون و ششصد هزار تومان برای رزمندگان معسر فاقد شغل تعیین شد. وی تصریح کرد: بنیاد شهید، سازمان برنامه و بودجه و ‌نیروهای مسلح باید مشخص کنند چطور دهک‌بندی کرده‌اند که آیین‌نامه‌ها مخالف قانون تنظیم شده است. علی بابایی‌کارنامی افزود: متأسفانه دهک‌های یک تا شش تحت فشار اقتصادی قرار گرفته‌اند، ما در این زمینه از وزیر تعاون، کار و رفاه اجتماعی خواسته بودیم تا تدبیری در این زمینه اندیشیده شود. ضمن  اینکه ما برای دهک‌بندی‌ها آزمون وسع را قرار دادیم و وزیر کار باید این مهم را پیگیری کند. مجید انصاری عضو کمیسیون اجتماعی مجلس، گفت: ما باید شاخص‌ها را با تأمل بررسی کنیم، همچنین اگر قانون نیاز به اصلاح دارد، باید محقق شود. حسین حاتمی عضو هیأت‌رئیسه کمیسیون اجتماعی مجلس، یادآور شد: دهک‌بندی موضوعی است که دستگاه‌های حمایتی براساس آن برنامه‌ریزی می‌کنند و این در حالی است که اطلاعات این بخش صحیح نبوده و مبنای آن مشخص نیست، همچنین مناسبات و محاسبات سیستم دهک‌بندی نیاز به بازنگری دارد در غیر این صورت به زودی این شیوه دهک‌بندی سامانه اجتماعی کشور را مختل می‌کند. سیدسلمان ذاکر عضو کمیسیون اجتماعی مجلس بیان کرد: ما باید به دنبال شناسایی رزمندگان معسر باشیم نه اینکه آنها را از طریق دهک‌سازی حذف کنیم چرا که زمینه سوءاستفاده را فراهم می‌کند. وی تصریح کرد: کمیسیون اجتماعی باید به اصلاح این دهک‌بندی ورود کند تا براساس سیاست‌های کلی تأمین‌اجتماعی ابلاغی مقام معظم رهبری از این قشر حمایت کنیم. عباس گودرزی نایب رئیس کمیسیون اجتماعی مجلس نیز در این نشست در قالب نمودار روند ناصحیح دهک‌بندی را اثبات کرد. احمد امیرآبادی فراهانی رئیس فراکسیون ایثار و شهادت مجلس نیز با بیان اینکه دهک‌بندی برای ایثارگران از اساس غلط است، گفت: دو نکته را پیشنهاد می‌دهم، اول اینکه در صحن حذف بند (ب) تبصره ۱۲ در خصوص دهک‌بندی ایثارگران پیشنهاد داده شود و بنیاد شهید هم باید در این مورد انقلابی ورود کند و دوم اینکه وضعیت دهک‌بندی ایثارگران در سامانه رفاه ایرانیان طوری باشد که حقوق آن‌ها قطع نشود. حسین گودرزی سخنگوی کمیسیون اجتماعی مجلس نیز در ادامه بر ضرورت بازنگری بر قانون تأکید کرد و افزود: دولت و بنیاد شهید هماهنگ کنند که رزمندگان معسر را از آیین‌نامه ملغی کنند. سردار شریفی مسئول ایثارگران ستادکل نیروهای مسلح نیز با بیان اینکه در کشور ۱۲۰ هزار رزمنده معسر شناسایی شده‌اند که ۵۰ هزار نفر تحت پوشش کمیته امداد هستند، یادآور شد: این آیین‌نامه خلاف قانون و دور باطل است که تدوین آن منطقی نبوده است، ضمن اینکه ما بررسی کردیم صددرصد اطلاعات در این حوزه غلط است. معاون وزیر تعاون، کار و رفاه اجتماعی نیز در این نشست به تشریح نحوه ارزیابی دهک‌های یک تا ۱۰ پرداخت. پایان پیام/


",politics,"۲۳:۱۴
                                        ۱۴۰۲-۵-۲۹"
119,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",politics,"۱۰:۵۸
                                        ۱۴۰۲-۶-۴"
120,"
                                        مصوبه کمیسیون تلفیق برنامه هفتم برای ممنوعیت تولید و واردات محصولات تراریخته
                                    ","
ابوالفضل ابوترابی عضو کمیسیون تلفیق برنامه هفتم توسعه در مجلس شورای اسلامی در گفت‌وگو با خبرنگار سیاسی خبرگزاری فارس با اشاره به نشست امروز عصر کمیسیون تلفیق، گفت: در جلسه امروز اعضای کمیسیون مصوباتی را در حوزه کشاورزی داشتند. وی افزود: در این جلسه اعضای کمیسیون با مصوبه خود، تولید و واردات محصولات کشاورزی تراریخته را ممنوع دانستند. عضو کمیسیون تلفیق برنامه هفتم توسعه در مجلس اظهار کرد: همچنین اعضای کمیسیون تلفیق مصووبه‌ای را درباره صندوق بیمه کشاورزی داشتند که در این مصوبه اجازه داده شد تا صندوق‌های بیمه‌گر در حوزه بیمه محصولات کشاورزی افزایش پیدا کنند تا فضای رقابتی در این حوزه شکل گیرد. پایان پیام/


",politics,"۱۹:۲۴
                                        ۱۴۰۲-۵-۲۹"
121,"
                                        نشست تصمیم‌گیری برای طرح اصلاح قانون آزمون سراسری امروز برگزار می‌شود
                                    ","
به گزارش گروه سیاسی خبرگزاری فارس ، محمد باقر قالیباف رئیس مجلس شورای اسلامی امروز (دوشنبه 30 مرداد) در پاسخ به تذکر حسینعلی حاجی دلیگانی درباره لزوم تعیین تکلیف اصلاح قانون آزمون سراسری گفت:امروز بعد از ظهر جلسه‌ای با حضور وزرای محترم و دبیر شورای عالی انقلاب فرهنگی در این زمینه داریم و قطعا در آنجا تصمیم‌گیری می‌شود و این طرح در مسیر خود قرار خواهد گرفت. پیش از صحبت قالیباف،  حسینعلی حاجی دلیگانی  در تذکر خود گفت:مدت‌هاست که طرح اصلاح قانون آزمون سراسری با وجود اینکه بصورت یک فوریتی مطرح شده است، آماده طرح در صحن است اما مدتهاست که زمان آن گذشته است؛ هر زمان که تذکر دادیم بعضاً گفته شده که شورای عالی انقلاب فرهنگی نظراتی در این مباحث دارد. وی گفت: الان چند صد هزار نفر جوان و نوجوان نمی‌دانند که برای سال ۱۴۰۳ چه وضعیتی خواهند داشت که اگر اعضای خانواده آنها را هم حساب کنیم، چند میلیون نفر هستند که در این شرایط بلاتکلیفی قرار دارند؛ یکی از جاهایی که سرمایه اجتماعی آسیب می‌بیند همین جاست. این نماینده مجلس شورای اسلامی عنوان کرد: اگر این طرح اشکال اساسی داشت، از ابتدا نباید می‌گذاشتیم که در این گردونه بیاید اما امروز که این طرح وارد این گردونه شده و گزارش کمیسیون آماده طرح است، باید مورد رسیدگی قرار بگیرد.  پایان پیام/


",politics,"۱۰:۲۰
                                        ۱۴۰۲-۵-۳۰"
122,"
                                        وزارت دفاع: جمهوری اسلامی ایران دشمنان را از نیات استکباری گذشته عقب رانده است
                                    ","
به گزارش گروه سیاسی خبرگزاری فارس، وزارت دفاع و پشتیبانی نیروهای مسلح در بیانیه‌ای به مناسبت فرارسیدن ۳۱ مردادماه روز صنعت دفاعی و متعاقب آن هفته صنعت دفاعی با صدور بیانیه‌ای تاکید کرد:‌ امروز جمهوری اسلامی ایران به عنوان بازیگر فعال، راهبردی و‌ تعیین کننده در معادلات منطقه ای و بین المللی نقش آفرینی نموده و ضمن عقب‌راندن دشمنان از نیات ‌و ادبیات قلدر مآبانه و استکباری گذشته، مرزهای جدیدی را برای آنان ترسیم نموده است. متن کامل این بیانیه به شرح زیر است: ۳۱ مرداد روز بزرگداشت صنعت دفاعی یکی از مواهب الهی و هدایای ارزشمند انقلاب اسلامی است . در کنار خدمات و فرصت های فراوان و درخشان انقلاب اسلامی برای کشور، استقلال، آزادی، عزتمندی؛ روح خود باوری و خوداتکایی و اعتماد به ایران و ایرانی از مهم ترین دستاوردهای انقلاب اسلامی است که اوج تجلی آن در صنعت دفاعی به بار نشسته به گونه ای که امروز صنعت دفاعی در بخش های گوناگون بر قله های رفیع علم و دانش ایستاده و بر لبه های جدید ترین فناوری های جهان در این حوزه حرکت می کند. پیشرفت‌های شگرف در حوزه رزم زمینی، هوایی، دریایی، فضایی، جنگ الکترونیک، سایبری و شناختی و سایر حوزه ها، مدیون سال‌ها اعتماد به جوانان و نخبگان، عزم و اراده جهادی، کار و تلاش خستگی ناپذیری است که الگویی از کارآمدی را به تصویر کشیده است به طوری که در عرصه ماموریت‌های سازمانی و تولید محصولات پیشرفته دفاعی، سربلندانه، عملکرد و نتایج درخشانی را به محضر ملت شهید پرور ایران اسلامی تقدیم نموده است. صنعت دفاعی پرتوان و ظرفیت های بالا  برای طراحی، ساخت و‌ تولید و پاسخ گویی به موقع به نیازمندی های نیروهای مسلح از عناصر اصلی قدرت درون زا و قابلیت دفاعی اطمینان بخش و بازدارنده است که دست بلند جمهوری اسلامی را برای اعمال اراده و دفاع قاطع از منافع و امنیت ملت، قدرتمند و پرصلابت نموده است. امروز جمهوری اسلامی ایران به عنوان بازیگر فعال، راهبردی و‌ تعیین کننده در معادلات منطقه ای و بین المللی نقش آفرینی نموده و ضمن عقب راندن دشمنان از نیات ‌و ادبیات قلدر مآبانه و استکباری گذشته، مرزهای جدیدی را برای آنان ترسیم نموده است. مدیران، محققان، متخصصان و آحاد کارکنان وزارت دفاع و پشتیبانی نیروهای مسلح به عنوان متولی صنعت دفاعی در کشور خود را متعهد به حرکت توقف‌ناپذیر در مسیر نوآوری و تولید علم و فناوری و پیشرفت های دفاعی در راستای تولید امنیت و دفاع از اسلام، انقلاب، میهن عزیزمان می دانند و در این راه از بذل جان دریغ نخواهند کرد. آن‌ها ضمن گرامیداشت یاد و خاطره شهدای میهن اسلامی و شهدای والامقام وزارت دفاع و پشتیبانی نیروهای مسلح و حوزه صنعت دفاعی به ویژه شهیدان گرانقدر، دکتر چمران، سرلشکر نامجوی، سرلشکر فکوری، همچنین شهید فخری زاده و دیگر دانشمندان و کارکنان شهید دفاعی کشور، در ظل توجهات حضرت بقیه الله الاعظم تا تحقق کامل آرمان های بلند بنیانگذار و معمار انقلاب اسلامی حضرت امام خمینی (ره) و تحت هدایت داهیانه رهبر و مقتدا و فرماندهی معظم کل قوا حضرت امام خامنه ای (مد ظله العالی) بر تداوم این راه نورانی تاکید می‌نمایند.    پوستر روز صنعت دفاعی ۱۴۰۲   پایان پیام/


",politics,"۱۱:۰۴
                                        ۱۴۰۲-۵-۳۰"
123,"
                                        نمایش 3 فیلم سینمایی با کیفیت 4k در ایام تاسوعا و عاشورا
                                    ","
به گزارش خبرنگار رادیو و تلویزیون خبرگزاری فارس، همزمان با فرارسیدن ایام تاسوعا و عاشورای حسینی، قرار است 3 فیلم سینمایی با کیفیت 4k از قاب شبکه فراتر روی آنتن برود. «تنگه ابوقریب»، «به وقت شام» و «روز واقعه» 3 اثری هستند که مرتبط با حال و هوای ایام محرم از تلویزیون نمایش داده خواهد شد. تنگه ابوقریب فیلم سینمایی «تنگه ابوقریب» که بر اساس یک رویداد واقعی ساخته شده قرار است چهارشنبه شب در ساعت ۲۲ پخش شود.  این فیلم به نویسندگی و کارگردانی «بهرام توکلی» و تهیه‌کنندگی «سعید ملکان» در سال ۱۳۹۷ توسط سازمان هنری رسانه‌ای اوج تولید شده است و روایت آخرین روزهای جنگ تحمیلی است؛ زمانی که گردان عمار یاسر لشکر ۲۷ محمد رسول‌الله همچنان در برابر لشکرکشی رژیم بعث ایستادگی کرده و مانند یک سد محکم با تمام قوا از تنگه دفاع می‌کنند. این فیلم در سی‌وششمین دورهٔ جشنوارهٔ فیلم فجر، برنده ۶ سیمرغ بلورین با عنوان بهترین فیلم، کارگردانی، بازیگر نقش اول مرد، چهره پردازی، جلوه‌های ویژه میدانی و از نگاه تماشاگران شده است. به وقت شام فیلم سینمایی «به وقت شام» به نویسندگی و کارگردانی «ابراهیم حاتمی‌کیا» و تهیه‌کنندگی «محمد خزاعی» با بازی بازیگران «بابک حمیدیان» و «هادی حجازی‌فر» یک فیلم جنگی دلهره‌آور است که توسط سازمان هنری رسانه‌ای اوج در سال ۱۳۹۶ ساخته شده و قرار است پنجشنبه ساعت ۲۲ از شبکه فراتر پخش شود.  «به وقت شام» که در یک درام دلهره‌آور، ظلم و ستم داعش را به تصویر می‌کشد، برنده ۳ سیمرغ بلورین در سی و ششمین دوره جشنواره فیلم فجر برای بهترین کارگردانی، موسیقی متن و صداگذاری شده است. روز واقعه فیلم سینمایی «روز واقعه» به کارگردانی «شهرام اسدی» و بازی «علیرضا شجاع‌نوری»، «عزت‌الله انتظامی»، «جمشید مشایخی»، «مهدی فتحی»، «ژاله علو» و «محمدعلی کشاورز»،... یک درام تاریخی محصول سال ۱۳۷۳ است که بر اساس فیلمنامه‌ای به همین نام از «بهرام بیضایی» ساخته شده است. این فیلم قرار است در روز جمعه ساعت ۱۴ از شبکه فراتر پخش شود.  «روز واقعه» ماجرای لبیک یک جوان مسیحی است که به تازگی به دین مقدس اسلام گرویده، به ندایی از درونش که او را به یاری می‌طلبد. این فیلم در سیزدهمین جشنواره فیلم فجر موفق به دریافت ۵ سیمرغ بلورین به عنوان بهترین فیلم اول و دوم، بهترین موسیقی متن، چهره پردازی و صحنه آرایی شده است. پایان پیام/


",arts-media,"۱۴:۵۹
                                        ۱۴۰۲-۵-۴"
124,"
                                        پخش مراسم عزاداری حسینیه امام‌خمینی (ره) از شبکه یک
                                    ","
به گزارش خبرگزاری فارس، مراسم عزاداری در حسینیه امام خمینی (ره) و در حضور رهبر انقلاب اسلامی از دوشنبه دوم مرداد آغاز و تا روز شنبه ۷ مرداد، شب دوازدهم محرم‌الحرام ادامه خواهد داشت. در این ۶ شب، حجج اسلام والمسلمین کاظم صدیقی، محمدجواد حاج علی‌اکبری، مسعود عالی، ناصر رفیعی و محمدرضا عابدینی به ایراد سخن خواهند پرداخت و مهدی سلحشور، سیدمجید بنی‌فاطمه، میثم مطیعی، مهدی رسولی، محمود کریمی و سعید حدادیان مداحی و مرثیه‌سرایی خواهند کرد. برنامه سخنرانی و عزاداری در حسینیه امام خمینی (ره) هر شب بعد از خبر ساعت ۲۱ از شبکه یک سیما پخش خواهد شد. پایان پیام/


",arts-media,"۰۹:۵۸
                                        ۱۴۰۲-۵-۳"
125,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",arts-media,"۱۱:۱۸
                                        ۱۴۰۲-۶-۴"
126,"
                                        آثار منتخب جشنواره تئاتر خیابانی مریوان اعلام شد
                                    ","
به گزارش خبرگزاری فارس، با معرفی سعید ذبیحی، محمود فرضی‌نژاد، مختار محمدی، مریدی، مهدی صالحیار و نرگس خاک‌کار به‌عنوان هیأت‌داوران شانزدهمین جشنواره بین‌المللی تئاتر خیابانی مریوان، منصوب شدند. دبیرخانه جشنواره تئاتر خیابانی مریوان همچنین اسامی آثار منتخب  بخش‌های ملی این رویداد هنری را اعلام کرد که اسامی این آثار به این شرح زیر است: الف ـ بخش آزاد (مسابقه) «هزار پیشه» به نویسندگی و کارگردانی نجمه خوزانی از اصفهان «مصائب زنان جنگ» به نویسندگی امیر امینی و کارگردانی آرزو علی‌پور از لاهیجان «نقطه سر خط» به نویسندگی و کارگردانی سید سوران حسینی از مریوان «پلاسما» به نویسندگی و کارگردانی سعید بادینی از زاهدان «پیوند کووالانسی در زاویه 45 درجه» به نویسندگی و کارگردانی محمد حاجیان از خمینی‌شهر «سنگ» به نویسندگی و کارگردانی علی‌رضا قاسمی از بناب «واگویه‌های خیابانی یک لک‌لک نسبتاً عاقبت‌اندیش» به نویسندگی مصطفی جعفری‌خوزانی و کارگردانی نسا سلیمانی از خمینی‌شهر «زمین شماره ایکس» به نویسندگی مهدی ایروانی و کارگردانی علیرضا شمس از اصفهان «استریت تئاتر مید این فلیپین» به نویسندگی و کارگردانی فاطمه پارسا فرد از اندیمشک «به رای ئیوه چی بکه م؟» به نویسندگی پژمان شاهوردی و کارگردانی زهرا فاروقی از پیرانشهر (برگزیده جشنواره خیابانی زاب آذربایجان غربی) «پارادوکس» به نویسندگی و کارگردانی مالک آبسالان از دهلران (برگزیده جشنواره خیابانی هرسین) برگزیده جشنواره شهروند لاهیجان بنا به معرفی دبیرخانه آن جشنواره ب ـ منتخبان بخش دگرگونه‌های اجرایی «بدونه توقف» به نویسندگی و کارگردانی عباس شاه محمد زاده از اهر «با بادها می‌رقصد» به نویسندگی و کارگردانی آرش رضایی از ازنا «دنیای وارونه» به نویسندگی آرش رضایی و کارگردانی فروزان حسینی از کرج ج ـ منتخبان بخش فراگیر (ویژه معلولین) «اگر تو بودی» به نویسندگی و کارگردانی سید مهرداد کاووسی از همدان «ماده 7» به نویسندگی مرتضی اسدی‌مرام و کارگردانی گلناز اکبری از کرمانشاه «روز تولد من» به نویسندگی و کارگردانی صادق حسین زاده از قروه د ـ بخش آیینی و سنتی «غوص» به نویسندگی حبیب‌الله ناصری و کارگردانی حبیب‌الله ناصری و باقر رمضان‌زاده از میناب «ارسو واچینی» به نویسندگی محمدعلی صادق‌حسنی و کارگردان سولماز محمدی و شهریار صادق حسنی از لاهیجان «بی‌وقتی» به نویسندگی محمدرضا جعفری لفوت و کارگردانی آدینه رحیم‌نژاد از اصفهان ه ـ بخش ویژه (ایثار و شهادت) «عاشقانه‌های زیر خاکی» به نویسندگی حسین نادری و کارگردانی حسین نادری و سعیده پاوه از تهران «کوچه در کوچه» به نویسندگی خالد رحیمی شهسواری و کارگردانی علی رحیمی شهسواری از میناب «جولا» به نویسندگی آرزو بهرامی و کارگردانی مهدی روزبهانی از ملایر «لالایی‌های ننه ایران» به نویسندگی و کارگردانی حسنا قبادی از ایلام «نامه» به نویسندگی حسین قاسمی و کارگردانی رضا محمدیان و حسین قاسمی و ـ بخش کودک و نوجوان «قصه‌های خوب برای بچه‌های خوب» به نویسندگی محسن عالم‌زاده و کارگردانی مجتبی لاله‌زاری از یزد «رنگینک و شهر آرزوها» به کارگردانی هیام احمدی از شاهین‌شهر «روزی روزگاری در سرزمین زباله‌ها» به نویسندگی و کارگردانی محسن نظری از رودسر «غول مرحله آخر» به نویسندگی و کارگردانی مجید احمدی از هرسین (برگزیده جشنواره خیابانی هرسین) «پیاده‌رو» به نویسندگی و کارگردانی ایوب افشار نژاد از تکاب «شیلو» به نویسندگی و کارگردانی فرامرز غلامیان از شاهین‌شهر (برگزیده بخش فضای باز جشنواره بین‌المللی تئاتر عروسکی تهران ـ مبارک) آثار منتخب بخش بین‌الملل متعاقباً اعلام خواهد شد. شانزدهمین جشنواره بین‌المللی تئاتر خیابانی مریوان از 11 تا 17 مهر 1402  یه دبیری رحمان هوشیاری در شهرستان مریوان برگزار می‌شود. پایان پیام/


",arts-media,"۱۱:۴۱
                                        ۱۴۰۲-۵-۱"
127,"
                                        «راز فریاد» برملا شد
                                    ","
به گزارش خبرگزاری فارس، نماهنگ «راز فریاد» به کارگردانی سیدجلال اشکذری و با صدای مصطفی راغب با حال و‌ هوای ماه محرم رونمایی شد. قطعه موسیقی این نماهنگ با شعری از محمدمهدی سیار، تنظیم موسیقی فرید سعادتمند برای پخش در روزهای محرم تولید شده است.  نماهنگ «راز فریاد» در حوزه هنری استان یزد با حمایت مرکز تولیدات کوتاه سوره تهیه شده است. در بخشی از شعر این نماهنگ آمده است: «آید از آسمان و زمین سوز‌ و ساز نی دل می‌برد سر تو هنوز از فراز نی…. دنیا، غوغا، از نای نینوای جنون میکشد هنوز ای عشق، ای جان، از سرخی غروب تو خون میچکد هنوز….» محمدمهدی سیار پیش از این در همکاری با سازمان سینمایی سوره، ترانه موسیقی تیتراژ پایانی فیلم سینمایی «هناس» و سریال «سوران» را سروده بود. پایان پیام/


",arts-media,"۱۵:۳۳
                                        ۱۴۰۲-۵-۲"
128,"
                                        نگاهی به «سوران»، قصه مبارزه و میهن‌دوستی مردم کردستان
                                    ","
خبرگزاری فارس ـ گروه رادیو و تلویزیون: مجموعه تلویزیونی «سوران» اقتباسی آزاد از کتاب «عصرهای کریسکان» است که به طور کلی زندگی مردمان کردستان، حماسه‌های آنان در اواخر دهه ۵۰ و جنایات کومله در سال‌های ابتدایی پیروزی انقلاب را روایت می‌کند. همزمان با پایان تصویربرداری و پخش سریال «سوران» از خردادماه سال جاری، از آنجا که این اثر اقتباسی از کتاب «عصرهای کریسکان» نوشته کیانوش گلزار راغب است و قصه عشق، مبارزه و میهن‌دوستی مردم کردستان را روایت می‌کند، واکنش گروهک‌های مختلف که سال‌هاست درصدد خودمختاری کردستان هستند را در پی داشت. کریسکان نام محدوده‌ای در کردستان عراق است که پایگاه اصلی حزب دموکرات ایران به‌شمار می‌رفت. امیر سعیدزاده (سعید سردشتی) در حالی که اغلب هم‌بندهای او بدون محاکمه اعدام شدند، بیش از شش سال در زندان‌های گروه کومله و دموکرات مورد شکنجه قرار گرفت و تقریبا تنها نجات‌‌یافته از زندان وحشتناک کریسکان است.   سریال «سوران» به کارگردانی سروش محمدزاده و تهیه‌کنندگی مجتبی فرآورده ساخته شده در سازمان سینمایی سوره از ۱۷ خردادماه روانه آنتن شبکه یک سیما شد. این اثر که در ۱۸ قسمت تولید شده است و چهارشنبه و پنجشنبه‌ها ساعت ۲۲:۱۵ پخش می‌شود، قصه زندگی امیر سعیدزاده ملقب به سعید سردشتی را در بازه زمانی سال‌های ۵۷ تا ۵۹ روایت می‌کند. امیر سعیدزاده مبارزی است که هم پیش از وقوع انقلاب اسلامی توسط ساواک و هم پس از انقلاب توسط گروهک‌های تجزیه طلب کومله و دموکرات اسیر و شکنجه شده بود. او هنگامی که که اسیر کومله بود، موفق به فرار از زندان هولناک کومله شد. اسارت بعدی او سه سال و اندی طول کشیده بود تا بالاخره در ۱۳۷۴ آزاد شد. او دوران اسارت خود را اینگونه روایت کرده است: «کُرد وطنش را نمی‌فروشد. به کُردبودن خودم افتخار می‌کنم و از کُردِ ایرانی که تمامیت ارضی ایران را پاس بدارد هم دفاع و حمایت می‌کنم.» شهید امیر سعیدزاده حاضر نشده بود وطنش را بفروشد و همین هم باعث شده بود که ضدانقلاب کینه‌اش را برای همیشه به دل بگیرد.  ماجرای دیدار امیر سعیدزاده با رهبر انقلاب وی در دیداری که بهمن‌ماه ۹۶ با رهبر معظم انقلاب داشت، گفت: «افتخار دارم که در خدمت عزیزان بزرگی مثل شهید چمران، شهید باکری، شهید بروجردی و شهید صیاد شیرازی بوده‌ام. سرباز همه‌شان بوده‌ام. همه رفتند و من ماندم. علتش چه بوده نمی‌دانم!» رهبر انقلاب نیز در این دیدار به سعید امیرزاده گفت: «خدا شما را حفظ کند و جزو احرار قرار دهد.» در ادامه دیدار جمعی از راویان دفاع مقدس و همچنین زنده‌یاد امیر سعیدزاده با رهبر معظم انقلاب را مشاهده می‌کنید:       ساخت سریالی با موضوع قصه زندگی این آزاده کُرد و روایت جنایات کومله در سال‌های ابتدایی پیروزی انقلاب و پخش آن برای اولین بار از قاب رسانه ملی اگرچه با استقبال مخاطبان همراه شده است اما از همان ابتدای پخش زمزمه‌هایی از سوی حزب کومله و طرفداران آن‌ها شنیده می‌شد و این روزها صدای بلند آن‌ها را در فضای مجازی و رسانه‌های مختلف شاهد هستیم، اما آن‌ها از چه چیزی عصبانی هستند؟ عصبانیت گروهک تروریستی کومله از پخش «سوران» این فضا تنها به توئیتر و فضای مجازی محدود نمی‌شود. یادداشتی از نادر کیانی سوژه جدیدترین اثر کیانوش گلزارراغب با نام «سیطره» که به مدت ۷ سال در حزب کومله نفوذ کرده بود منتشر شده که در آن از عصبانیت گروهک تروریستی کومله همزمان با پخش سریال «سوران» گفته است. کیانی در این یادداشت نوشته است: «چرا گروهک‌های تروریست و تجزیه‌طلب کُردی خصوصا کومله از پخش این سریال دچار واهمه و وحشت شده و هر بار با درج مقالات و مطالب و خبرهایی در این باب، تلاش می‌کنند تا به افکار عمومی القا نمایند که این سریال یک توهم است. این سریال موفق شده در کشور خصوصا شهرهای کردنشین، بینندگان زیادی را به خود جذب کند و همین مساله باعث نگرانی کومله شده، چرا که سال‌هاست تلاش کرده چهره مبارز و انقلابی و میهن‌دوستی از خود به نمایش بگذارد، چهره‌ای دروغین و خلاف واقع که سوران این‌ چهره کاذب را سیاه کرد و حقیقت را به نمایش گذاشت. پس طبیعی است که به سوران حمله کنند و تحمل دیدن واقعیت را نداشته باشند. در ۷ سالی نیز که به گروهک کومله نفوذ کردم به چشم خود دیدم عاقبت منتقدان و مخالفان این گروهک چیست؟ یا مرگ و یا ترور شخصیتی و تهدید و ارعاب تا آخر عمر. سوران تنها و تنها بخشی از واقعیت ها را به تصویر کشیده است. امثال من و شهید امیر سعیدزاده و کیانوش گلزارراغب و ده‌ها فرد دیگر دروغ می‌گوییم؟ پیشمرگان قدیمی و امروزی کومله چه؟ آن‌ها هم دروغ می‌گویند؟ آن‌ها هم جاش و مزدور هستند؟! مگر مدتی پیش در اردوگاه کومله پیشمرگان کومله به دستور سران کومله به سوی یکدیگر تیراندازی نکردند و چند پیشمرگ و همسنگر خودشان را به دست خودشان به رگبار نبستند؟! این هم دروغ است؟!»  همچنین یکی از اعضای گروهک تجزیه طلب کومله در یادداشتی درباره سوژه سریال «سوران» نوشته است: «باز هم صدا و سیمای جمهوری اسلامی ایران، سریالی را تحت عنوان سوران در شبکه یک به روی آنتن برده است؛ آنچه که پیداست، جمهوری اسلامی با تمام وجود برای مخدوش ساختن چهره مبارزانی جنبش کردستان و بالاخص کومله دست به فعالیتی دیگر با ماهیتی مالامال از دروغ زده است. در گذشته با تبلیغاتی عظیم در میان دیگر ملتهای ایران، چهره‌ای کاملا کذب را از کردها به آنها نشان داده بود، اما این حنا دیگر رنگی ندارد، چراکه افراد آزادیخواه، مطرقی و دموکراتیک از دیگر ملل ایران پس از جنبش زن، زندگی، آزادی چهره واقعی کردها را به شکل کاملا واقعی لمس نمودند، بشکلی که نمونی آنرا حتی در سوشیال میدیا نیز میتوان دید؛ تلاش‌های جمهوری اسلامی را فقط می‌توان بعنوان ترس و واهمه از جنبش پیشرو کردستان و ملت کرد دانست، چراکه دیگر ملت‌های ایران کردها را سرمشق مبارزاتی خود در جهت سرنگونی جمهوری اسلامی قرار داده‌اند.»  مجموعه تلویزیونی «سوران» در کنار پرداختن به برهه‌های مهمی از تاریخ معاصر ایران، جنبه‌های ارزشمند دیگری از جمله روایت رشادت‌های اقوام ایرانی در دوران دفاع مقدس و اقتباس از داستان‌های حماسی قهرمانان کشور را نیز به تصویر می‌کشد. موضوعی که اهمیت پرداختن به ادبیات دفاع مقدس و انقلاب اسلامی را بیش از پیش نشان می‌دهد. همچنین لزوم به تصویر کشیدن رشادت‌ها و دلاوری‌های قهرمانان کمتر شناخته شده کشور از دیگر مسائلی است که در میان آثار نمایشی سینما و تلویزیون چندان مورد توجه واقع نشده و ظرفیت بالایی برای ساخت آثار تصویری دارد. پایان پیام/


",arts-media,"۰۰:۱۰
                                        ۱۴۰۲-۵-۱۶"
129,"
                                        اعلام آمادگی ایران برای میزبانی اجلاس آیسسکو و اتخاذ تصمیم درباره قرآن‌سوزی
                                    ","
به گزارش خبرگزاری فارس، محمدمهدی اسماعیلی در بخشی از این نامه با محکوم کردن اقدام دولت سوئد برای صدور مجوز قرآن سوزی گفت:جمهوری اسلامی ایران آمادگی دارد میزبان اجلاس فوق‌العاده وزرای فرهنگ کشورهای اسلامی در مورد اتخاذ مواضع یکسان و هماهنگ در موضوع هتک حرمت به ساحت مقدس قرآن کریم باشد. در نامه وزیر فرهنگ خطاب به دبیرکل سازمان آیسسکو آمده است: «جناب آقای دکتر سالم بن المالک دبیرکل محترم آیسسکو اطلاع دارید که متاسفانه در کشور سوئد، مجوز رسمی دولتی برای قرآن‌سوزی صادر شده است و این اتفاق بسیار ناروا در سایه حمایت دولت سوئد انجام گرفته و موجب نارضایتی مسلمانان در سراسر جهان را فراهم آورده است. موضع‌گیری رسمی آیسسکو و به ویژه دبیرخانه اجلاس وزرای فرهنگ عضو آیسسکو می‌تواند به عنوان موضع رسمی اعلان و نارضایتی و ناخشنودی را رسما ابراز نماید. با اطلاعی که از سوابق جنابعالی دارم، مطمئنم برای جلوگیری از اقدامات مشابه در کشورهای دیگر و به منظور آرامش کشورهای اسلامی از اقدام ارزشمند دریغ نخواهید فرمود.  همچنین جمهوری اسلامی ایران آمادگی دارد میزبان اجلاس فوق‌العاده وزرای فرهنگ کشورهای اسلامی در مورد اتخاذ مواضع یکسان و هماهنگ در موضوع هتک حرمت به ساحت مقدس قرآن کریم باشد.» گفتنی است، سازمان جهانی اسلامی برای آموزش و پرورش، علوم و فرهنگ (آیسسکو/ ICESCO) سازمانی تخصصی است که با حمایت سازمان همکاری اسلامی (OIC) فعالیت می‌کند و در زمینه‌های آموزش، علوم، فرهنگ و ارتباطات در کشورهای اسلامی و به منظور حمایت و تقویت روابط بین کشورهای عضو به فعالیت مشغول است. دفتر مرکزی این سازمان در رباط واقع شده است. پایان پیام/


",arts-media,"۱۲:۰۷
                                        ۱۴۰۲-۵-۲"
130,"
                                        اسماعیلی: نمایشگاه «جدال نار با نور» بهترین محل برای وحدت و انسجام دینی است
                                    ","
به گزارش خبرگزاری فارس، این نمایشگاه که به تولیدات هنرمندان در محکوم کردن توهین به ساحت مقدس قرآن کریم، اختصاص دارد امروز 3 مردادماه با حضور محمدمهدی اسماعیلی وزیر فرهنگ و ارشاد اسلامی، محمدمهدی دادمان رئیس حوزه هنری، علی فروزانفر معاون هنری حوزه هنری، محمد زرویی نصرآباد مدیر مرکز هنرهای تجسمی حوزه هنری و جمعی از هنرمندان هنرهای تجسمی از جمله سیدمسعود شجاعی طباطبایی، مسعود نجابتی، محمدحسین نیرومند و نوید بیژنی افتتاح شد. محمدمهدی اسماعیلی وزیر فرهنگ و ارشاد اسلامی در حاشیه افتتاح نمایشگاه «جدال نار با نور» درباره واکنش هنرمندان به بی‎حرمتی به قرآن کریم در سوئد گفت: معجزه جاودان دین آسمانی ما و پیامبر عظیم شأن ما قرآن است و این نگاه عمیقی است که از سوی خداوند در این آئین آسمانی و دین کامل ما برای نجات بشر در قالب کتاب نازل شده تا قوانین زندگی بشر را ترسیم کند. این تمدن بزرگ اسلامی که مظهرش قرآن است، امروز در معرض آسیب و توهین و اهانت کسانی قرار گرفته که سابقه علم سوزی و حمله به مراکز علمی، فرهنگی دارند و از توهین به قرآن به عنوان یک کتاب آسمانی و برنامه کامل رهایی‌بخش انسان حمایت می‌کنند. وی ادامه داد: ما شاهد بودیم که دولت‌های اروپایی به بهانه آزادی بیان به کتاب مقدس دو میلیارد مسلمان توهین کردند. این اتفاق واکنش‌های بسیار زیادی را در جهان اسلام به دنبال داشت و باعث شد مسلمانان پای کار بیایند و جامعه فرهنگی، هنری کشور نیز پا به پای همه بخش‌ها و حتی خیلی جلوتر از برخی حوزه‌ها این کار را انجام دهند. وزیر فرهنگ و ارشاد اسلامی با اشاره به اینکه به عنوان خادم فرهنگ و هنر چند روز پیش فراخوانی داده و از اهالی فرهنگ و هنر درخواست کرده تا در این موضوع با نشان دادن دلدادگی‌شان به قرآن پیشتاز باشند گفت: خوشبختانه اقشار مختلف فرهنگ و هنر  بیانیه دادند و اجتماعات مختلفی داشتند. دوستان در بخش هنرهای تجسمی هم مثل همیشه پیشتاز بودند و ما امروز نمایشگاه «جدال نار با نور» را در گالری عالی حوزه هنری افتتاح کردیم که کارهای بسیار خوبی در آن ارائه شده است. علاقه هنرمندان کشورهای اسلامی به قرآن وی با اشاره به اینکه ظرفیت نمایشگاه اجازه نمی‌داد که بسیاری از کارها و تولیدات هنرمندان در قالب نمایشگاه «جدال نار با نور» به نمایش گذاشته شود تأکید کرد: آثار این نمایشگاه طی سه روز تولید شده و خیلی از این افراد حتی از دیگر کشورهای اسلامی مشارکت کرده‌اند و این امر نشان می‌دهد که هنرمندان با چه علاقه‌ای در صحنه هستند و من از همه آنها تشکر می‌کنم که با اعتقاد قلبی و راسخی که به آموزه‌های وحیانی و قرآنی دارند اینطور غیرتمندانه از ساحت قرآن حمایت کردند. اسماعیلی همچنین نمایشگاه «جدال نار با نور» را بهترین محل برای بروز انسجام دینی و نشان دادن اینکه امت اسلامی یک پیکر واحد هستند دانست. پویش در تاسوعا و عاشورای حسینی وی با تأکید بر اینکه اهالی فرهنگ و هنر با ذوق هنری‌شان پیشتاز این اعتلاف و وحدت در جهان اسلام هستند، درباره دیگر برنامه‌ها در واکنش به آتش زدن قرآن در سوئد گفت: ما در این باره برنامه جامعی داریم. در بخش معاونت قرآن، پویش‌های بزرگی برای روزهای تاسوعا و عاشورا تدارک دیده شده که مردم سوگوار حسینی عشق و علاقه‌شان را در میدان و اجتماعاتشان نشان دهند. وی در ادامه به همکاری خوب مداحان اهل بیت(ع) با شاعران اشاره کرد و افزود: در چند روز اخیر در مجموعه برنامه‌های سوگواری، بخش مهمی از برنامه ها به ابراز ارادت به قرآن و انزجار از اتفاق روی داده اختصاص داشت که با سروده‌ها و نوحه‌های بسیار زیبایی با همراهی مردم به نمایش گذاشته شد که در روزهای آینده، هم از سوی جامعه قرآنی و هم جامعه فرهنگی هنری ادامه خواهد داشت. هیچ صنفی نیست که اعلام موضع نکرده باشد اسماعیلی همچنین تأکید کرد: هیچ صنف و بخشی از هنرمندان نیستند که اعلام موضع رسمی نسبت به اتفاق آتش زدن قرآن نکرده باشند. دوستان من مشغول تدارک برنامه‌هایی هستند تا مجموع واکنش‌ها را جمع کنند و در قالب برنامه‌های فرهنگی هنری متنوعی در منظر بازدید علاقه‌مندان قرار دهند که این بحث منجر به انسجام و همگرایی عمومی در کشور شود. نقطه وفاق و همدلی میان ادیان وی با اشاره به اتحاد شکل گرفته معتقدان واقعی  در کشور و در جهان اسلام خاطرنشان کرد: پنجشنبه گذشته در کلیسای زیبای شهرمان حاضر شدم و همه ادیان همراه ما در آن جلسه بیانیه مشترک دادند و نماینده‌های آشوری‌ها، زرتشتی‌ها، ارامنه و یهودی‌ها تک به تک صحبت کردند و بیانیه انجمن‌های خود را قرائت کردند و از اتفاق اخیر اعلام انزجار کردند که نقطه وفاق و همدلی خوبی بوجود آمد و انشالله این موضوع در ابراز علاقه به ساحت قرآن تداوم پیدا خواهد کرد. بر اساس این گزارش، نمایشگاه «جدال نار با نور» شامل ۵۰ اثر از ۲۱ هنرمند از جمله سید مسعود شجاعی طباطبایی،‌ عباس گودرزی،‌ محمد رضا دوست محمدی، ‌سالار عشرت خواه،‌ حسین نقیبی،‌ عامر الجازع‌ و احمد خلیل از عراق و کمال شریف از یمن است که کارتون، کاریکاتور و پوسترهایی در واکنش به اهانت به قرآن کریم در سوئد در اندازه‌های ۷۰× ۵۰ خلق کرده‌اند. علاقه‌مندان به بازدید از این آثار می‌توانند از ۴ تا ۱۴ مردادماه هر روز از ساعت ۹ تا ۱۹ به گالری ابوالفضل عالی واقع در خیابان سمیه نرسیده به حافظ مراجعه کنند. پایان پیام/


",arts-media,"۱۱:۵۷
                                        ۱۴۰۲-۵-۴"
131,"
                                        نگاهی به آثار سینمایی که عاشورا را روایت می‌کنند
                                    ","
خبرگزاری فارس ـ گروه هنر و رسانه ـ سجاد رضایی مقدم: مهم‌ترین حادثه دینی در طول تاریخ تشیع، واقعه عاشورا است. واقعه‌ای که با توجه به اهمیت و ابعاد گسترده آن قابلیت پرداخت تصویری بالایی دارد اما در طول این سال‌ها آنچنان که باید از این ظرفیت عظیم بهره‌برداری مناسبی نشده است که این امر علل و و دلایل مختلفی دارد. ساخت آثار تاریخی مذهبی مربوط به واقعه عاشورا نیازمند بودجه بالایی است که طبیعی است این مهم از عهده بخش خصوصی برنمی‌آید و صدا و سیما و سازمان‌های دولتی باید برای ساخت اینگونه آثار سرمایه‌گذاری کنند. با این وجود از زمان پیروزی انقلاب اسلامی تا امروز فیلم‌ها و سریال‌های قابل اعتنایی ساخته شده که بینندگان عام و خاص را جذب خود کرده‌اند. شاید سهم سینما در این میان در نسبت با تلویزیون کمتر باشد اما به هر حال هنر هفتم آثار قابل اعتنایی را در روایت عاشورا ارائه کرده است. فیلم‌های سینمایی «روز واقعه»، «عصر روز دهم» و «رستاخیز» نمونه‌های موفقی با محوریت عاشورا هستند. تلاش داریم تا در این ادامه این مطلب نیم‌نگاهی به آثار عاشورایی سینما و تلویزیون داشته باشیم. «سفیر»، اولین تجربه اهمیت حادثه عاشورا باعث شده تا اولین تجربه در روایت سینمایی از واقعه کربلا مربوط  به همان سال‌های ابتدایی انقلاب اسلامی باشد، جایی که «سفیر» ساخته فریبرز صالح ساخته و تبدیل به یکی از پرفروش‌ترین آثار تاریخی ـ مذهبی سینما شد. فیلم در اولین دوره از جشنواره فجر سال ۱۳۶۰ به نمایش درآمد و گرچه واکنش‌های چندان مثبتی نداشت اما خیلی هم مورد هجوم منتقدان قرار نگرفت.  فریبرز صالح، که فیلمنامه را همراه با کیهان رهگذر نوشته بود، با ساخت فیلم «سفیر» تبدیل به الگوی مناسبی برای ساخت فیلم‌های تاریخی، با تاکید بیشتر بر هویت دینی، در دهه ۶۰ و سال‌های بعد شد. در خلاصه داستان این فیلم آمده است: فیلم، روایتگر داستان قیس بن مسهر (با بازی فرامرز قریبیان) قاصدی از سوی امام حسین به کوفه است که به دام نیروهای ابن زیاد می‌افتد. برای آزادی‌اش شرط می‌گذارند که در جمع مردم علیه امام حسین (ع) سخنرانی کند اما نوبت به حرف زدن که می‌رسد برخلاف انتظار حاکمان شهر، علیه یزید دست به افشاگری می‌زند… حسین ابن نمیر، فرمانده راهداران، قیس را به زندان ابن زیاد در کوفه منتقل می‌کند. ابن زیاد به پیشنهاد مشاورش، خالد از قیس می‌خواهد که در مسجد سخنرانی کند و به دروغ به مردم بگوید که امام قصد بیعت با یزید را دارد. قیس می‌پذیرد، اما در روز موعود علیه یزید سخنرانی می‌کند. ابن زیاد، که به خشم آمده، پس از سرکوب مردم، قیس را از بالای برج ارک به پایین انداخته و او را به شهادت می‌رساند. این فیلم در شرایط سخت و طاقت فرسا و با امکانات محدودی ساخته شد. در ابتدا قرار بود این فیلم به صورت یک اثر 70 دقیقه‌ای تلویزیونی ساخته شود که در نهایت تبدیل به فیلمی سینمایی شد. صالح با در نظر گرفتن شرایط زمانی سال‌های نخستین انقلاب در شرایطی که تولید و نمایش  در سینمای ایران همچنان بلاتکلیف است تصمیم می‌گیرد که با ساخت این فیلم در سینمای ایران پایه‌گذار نوعی دگردیسی در روند تولیدات سال‌های اولیه انقلاب باشد که البته در این راه موفق عمل کرد و با هر بار بازپخش آن در تلویزیون، بینندگان زیادی مخاطب آن هستند. «روز واقعه»، شاید مهم‌ترین اثر «روز واقعه» ساخته شهرام اسدی را شاید بتوان تنها فیلمی دانست که روایتی مستقیم از عاشورا دارد و بارها و بارها نیز از تلویزیون در ایام تاسوعا وعاشورا پخش شده و می‌توان آن را پای ثابت تلویزیون دراین ایام دانست.  فاصله بسیار زیاد میان ساخت فیلم سینمایی «سفیر» تا «روز واقعه» که شاید اثر بعدی قابل اعتنا با موضوع عاشورا باشد خود نشان دهنده سختی این کار و البته اهمیت آن است،‌ در دورانی که شاید کمتر فیلم و اثر قابل دفاعی برای روایت عاشورا در فضای هنر ساخته می‌شد بهرام بیضایی فیلمنامه «روز واقعه» را با نام مستعار نوشت. ساخت این فیلم بیش از یک دهه زمان برد،‌ متن چندین بار دچار تغییر شد و در نهایت شهرام اسدی در سال ۱۳۷۳ توانست تا ساخت این فیلم سینمایی را به اتمام برساند تا این فیلم یکی از تنها آثاری باشد که روایتی مستقیم از حادثه عاشورا را بیان می‌کند. تا مدت‌ها فیلم روز واقعه مهم‌ترین اثر نمایشی در نشان دادن واقعه کربلا بود و پخش هر ساله‌ فیلم در روزهای محرم و استفاده از نماهای آن در کلیپ‌های مختلف جای تعجب نداشت. خلاصه داستان: فیلم روز واقعه داستان جوانی مسیحی (با بازی علیرضا شجاع نوری) را روایت می‌کند که در راه عشق به دختری مسلمان، اسلام آورده و بعد از سختی‌های فراوان روز ازدواجش فرا رسیده. اما در میانه مراسم، ندایی به گوشش می‌رسد و برای پاسخ دادن به این ندا راهی سفر می‌شود. او می‌خواهد به یاری صاحب ندا بشتابد اما با وجود پشت سر گذاشتن تمام سختی‌ها، زمانی به کربلا می‌رسد که دیری قبل واقعه رخ داده. بهرام بیضایی در «روز واقعه» توانسته با  دست مایه قرار دادن عناصر نمادین در روایتش و  دور ماندن از مرکز ثقل تاریخ (یعنی نمایش خود واقعه عاشورا)، هم باور‌های عوامانه را  بدون حساسیت نمایش دهد و  هم اینکه با  ساختن جهانی نمادین و  اسطوره ای، خرده روایت‌ها و  عناصر دراماتیکش را  از گزند تیغ منطق و  حقیقت تاریخ دور نگه دارد. علیرضا شجاع‌نوری، مهدی فتحی، عزت‌الله انتظامی، جمشید مشایخی، سیامک اطلسی، ژاله علو و ... بازی می‌کنند. «رستاخیز»،‌ همچنان در انتظار اکران عمومی شاید بعد از «روز واقعه» و در تمامی سال‌هایی که تلویزیون در حال بازپخش آثار سینمایی از قبل ساخته شده در ماه محرم بود و البته با سریال «مختارنامه» داوود میرباقری مرزهای استاندارهای آثار تاریخی را جابجا کرده بود در سینما اثر قابل دفاعی در این رابطه ساخته نشد. جای خالی این آثار در سینما وجود داشت تا سال ۱۳۹۱ که احمدرضا درویش پروژه بزرگ سینمایی «رستاخیز» را شروع و ساخت آن را به پایان رساند، اولین زمان نمایش این فیلم مربوط به سی‌ودومین جشنواره فیلم فجر بود که در نهایت در این جشنواره ۸ سیمرغ را از آن خود کرد.  این فیلم قرار بود در سال ۱۳۹۴ در سینما به کران برسد، «رستاخیز» چند روزی را هم روی پرده بود اما بعد از اعتراض برخی مراجع به نمایش چهره حضرت عباس(ع) از روی پرده سینما پایین کشیده شد. این فیلم نهایتا پس از گذشت ۸ سال از زمان ساخت آن همزمان با سالروز میلاد حضرت عباس (ع) در سال ۱۴۰۰ به صورت آنلاین نمایش داده شد. محمدتقی فهیم کارشناس و منتقد سینما اخیراً در یادداشتی به این فیلم پرداخته و نوشته است:‌ «احمدرضا درویش با فیلم رستاخیز، نه تنها خودش را در میان ده فیلمساز برتر ایران تثبیت می‌کند بلکه بهترین فیلم تاریخی مذهبی سینمای ایران را می‌سازد تا همردیف فیلم الرساله مرحوم عقاد در زمینه فیلم‌های با موضوع صدر اسلام قرار بگیرد. رستاخیز حاصل درک فیلم‌ساز از دو مقوله فرم و محتوا برای رسیدن به اثری موثر است. دستمایه محتوایی درویش عدالت است و در جای جای اثر از کشمکش پیرامون حیف و میل بیت‌المال غافل نیست و لذا بر شعار «اساس دین عدالت است» تمرکز دارد. اما کار دشوار درویش در رسیدن به فرم بوده است، برای همین همه چیز و همه کس را زمینی پرداخت می‌کند، از همین‌رو در صحنه‌های حضور امام، از برخی تمهیدات فرمالیته بعضی فیلمسازان مانند گذاشتن مهتابی به جای سر ائمه خودداری و برعکس رویکرد متافیزیکی انها را در جانبداریشان از عدالت و روحیات و تاثیر شخصیتی‌شان بر محیط و افراد و اطرافیان  دراماتیزه می‌کند. ولی اصلی‌ترین و هوشمندانه‌ترین کار درویش در توجه به عنصر «تحول» به عنوان تکنیکی مهم در درام، برای رسیدن به فرم است. یعنی درویش می‌دانسته که اگر داستان حر (با بازی خوب فرهاد قائمیان) را مطابق روایت‌ها و آنچه در تاریخ ثبت شده پیش ببرد، لطمه جدی به وجه درام کار وارد می‌شود و اگر بخواهد در داستان توبه حر تغییر ایجاد کند، با اتهام تحریف مواجه خواهد شد. آنچه در روایت‌ها آمده فاصله زمانی تغییر حر از فرمانده با ماموریت شهادت امام به اولین سرباز شهید جبهه امام، دارای منطق تحول نمایش نیست، لذا مولفه تحول را در شخصیت پسر حر یعنی «بکیرابن حر» پردازش می‌کند. اساسا فیلم از نقطه نظر «بکیر» روایت می‌شود. مخاطب با بکیر وارد دو جبهه حق و باطل می‌شود تا شاهد بر حق یا ناحق بودن آدم‌های هر دو جبهه باشد. تماشاگر با بکیر به اندرونی یزید می‌رود (چقدر یزید فیلم باسمه‌ای است خصوصا بازی بد بابک حمیدیان) تا شاهد می‌گساری، دروغ‌گویی و ریای او باشد، همچنانکه با بکیر وارد اردوگاه امام می‌شود تا تاکیدات بر رعایت عدالت در هر زمینه‌ای باشد. بنابراین بکیر است که از یک جوان مردد در میان یزیدیان به سرباز شهادت‌جوی امام‌حسین ع تبدیل می‌شود. درویش با تسلط بر نقش و تاثیر پروسه تحول شخصیت، بدون خدشه بر روایت تغییر «حر» در کوتاه مدت، با درآمیزی وجوه پدر و پسر، براقناع مخاطب نیز دست می‌یابد تا نام رستاخیز در مقام تنها و بهترین فیلم تاریخی مذهبی (با موضوع قیام عاشورا) به فرم رسیده در سینمای ایران ثبت شود.» نقش مهم میرباقری با دو اثر/ سریال‌هایی که نمی‌توان آنها را نادیده گرفت در خلال تمامی سال‌هایی که سینما آثار یاد شده را ساخته و واقعه عاشورا را از قاب هنر هفتم روایت کرده است برخی آثار تلویزیونی هم در قالب سریال تولید شده‌اند که در میان آثار عاشورایی به جایگاهی مهم رسیده‌اند، مانند سریال «مختارنامه» داوود میرباقری که حتی روایت برخی آثار سینمایی مانند رستاخیز را هم زیر سایه خود برده و باعث مقایسه مخاطب میان این دو اثر شده است. «معصومیت از دست رفته» معصومیت از دست‌رفته مجموعه‌ای تلویزیونی درباره جنایت و مکافات دین‌داران عصر اموی در مواجهه با واقعه کربلا به کارگردانی داود میرباقری، محصول سال 1382 است. محور این سریال، شخصیتی ساختگی به نام شوذب از یاران سابق امام علی(ع) است که در کوفه خزانه‌دار امویان شد و حیله‌گری زنی یهودی، زندگی خانوادگی‌اش را نابود کرد و او را هرچه بیشتر همرنگ حاکمان بنی امیه ساخت.  داستان سریال معصومیت از دست رفته به سده نخست هجری برمی‌گردد. این مجموعه تلویزیونی با محوریت شخصیتی به نام شوذب شکل می‌گیرد که از یاران امام علی(ع) بود و خزانه‌دار کوفه در زمان امویان شد. میرباقری شوذب را در میانه عشق بین دو زن ترسیم می‌کند. اولین زن ماریا است که زمانی مسیحی بوده است و خاطرات شیرینی از دوران خلافت امام علی(ع) دارد که به منزل آنان سر می‌زده و دستگیر فقر و تنگدستی‌شان بوده است. دیدن شوذب، ماریا را به یاد امام علی(ع) می‌اندازد و همین به تدریج علاقه او را به شوذب شکل می‌دهد. ماریا که پس از مرگ مادر به دیر سپرده شده و به قالب راهبه مسیحی درآمده است، همچنان دل در گرو عشق شوذب دارد و برایش پیام‌هایی عاطفی می‌فرستد و در مواجهه بین این دو، شوذب نیز گرفتار عشق ماریا می‌شود. اما زن دوم یک یهودی است به نام حمیرا که با شمایل کولی‌وار خویش، دل شوذب را می‌فریبد و او را به تدریج با وسوسه به راه‌یابی بیشتر به دستگاه خلافت امویان، از ایمان دور می‌سازد. «مختارنامه» شاید یکی از مهم‌ترین آثار سال‌های اخیر که با محوریت واقعه عاشورا ساخته شده است سریال «مختارنامه» باشد،‌ اثری که همچنان هم مخاطبان خود را داشته و شاید در صورت پخش مجدد باز هم در صدر آثار پربازدید سیما قرار بگیرد. اثری که با توجه به پرداخت تاریخی جدی و متن دقیق بعضی قسمت‌هایش به‌صورت جداگانه به تله فیلم‌هایی تبدیل شده‌اند که بازهم مخاطب را به خود جلب می‌کنند، «راز عاشقی‌»،‌ «راه عاشقی» و «کودکان آب» از این سری تله فیلم‌ها هستند که امسال هم از رسانه ملی پخش خواهند شد.   چه در زمان پخش و چه در نمایش‌های مجدد، مختارنامه از منظر نگاه و قرائت تاریخی همواره مورد بحث قرار گرفته و نظرهای متفاوتی پیرامون آن وجود داشته اما تصویر کردن بخش‌هایی از واقعه عاشورا در قالب سریال، به دلیل کیفیت و گستردگی، باعث شده که امروز به مهم‌ترین مرجع بصری در پرداخت به موضوع تبدیل شود. این فیلم برای نخستین‌بار مهرماه سال ۱۳۸۹ به کارگردانی داوود میرباقری از تلویزیون پخش شد. فیلمبرداری این سریال به عنوان ششمین اثر میرباقری پس از مجموعه‌هایی همچون امام علی(ع) و معصومیت از دست رفته، از سال ۱۳۸۳ آغاز شده بود و در سال ۱۳۸۸ به پایان رسید.  سریال «مختارنامه» که با گذشت ۱۳ سال از نخستین پخش آن، بارها از قاب شبکه‌های مختلف سیما روی آنتن رفت، همواره مورد اقبال و توجه مخاطبان خصوصا در ایام ماه محرم و صفر قرار گرفته بود. در طی این سال‌ها نیز مجموعه‌ای با مضامین عاشورایی در قالب فیلم و سریال تولید نشد و همین موضوع علتی بود تا «مختارنامه» همواره گزینه پخش شبکه‌های تلویزیون باشد.  داوود میرباقری پیشتر در گفتگویی درباره «مختارنامه» گفته است: «در مختارنامه من دقیقا می‌دانستم چه خواهم کرد و با چه مشکلاتی روبرو خواهم بود. لذا تصاویر کربلا را کمتر پرداخته بودم. اما آقای ضرغامی همان زمان در جلسه‌ای گفتند مردم انتظار دارند بالاخره بخش‌هایی از کربلا را در فیلم شما ببینند. گفتم این قصه مختارنامه است و به لحاظ منطق روایی خیلی نیازی به کربلا ندارد، ولی بدان فکر می‌کنم. چون خودم هم فکر می‌کنم قصه‌ای مثل مختارنامه که اصل و اساسش بر خونخواهی کربلا است نمی‌تواند از اصل واقعه سخنی نیاورد.»  کارگردان «مختارنامه» در خصوص تولید آثار تاریخی، مذهبی گفته است: «عاشورا یک دریای بی‌کرانی از موضوع، فرم و داستان است. ما نیز به شدت امروز بدان نیاز داریم. امام حسین (ع) را به لحاظ مکتب فکری با چه کسی می‌توان مقایسه کرد؟ من فکر می‌کنم اگر 100 فیلمساز 100 فیلم درخصوص عاشورا بسازند باز این داستان را محدود کرده‌اند و باز حرف برای گفتن داریم. اصلا یکی از انگیزه‌هایی که سبب شده من به این سمت و سوی هنری بیایم، این بوده که یک روزی به جایی برسیم که بتوانم باورهای دینی و اسطوره‌های دینی خود را به تصویر بکشم.» همه این داستان‌ها و آثار روایتی از واقعه عاشورا هستند که در قالب فیلم و یا سریال به تصویر کشیده شده‌اند، قطعا تاثیر این حادثه مهم تاریخی بر تولیدات هنری ـ‌ تصویری ایرانی بیش از اینها است، آثاری مانند سریال «شب دهم» حسن فتحی، «سفر سبز» محمدحسین لطیفی، «یلدا» حسن میرباقری و سینمایی‌هایی مانند «عصر روز دهم» مجتبی راعی هم ساخته‌هایی هستند که به صورت غیر مستقیم به حادثه کربلا پرداخته‌اند. پایان پیام/


",arts-media,"۰۰:۰۵
                                        ۱۴۰۲-۵-۴"
132,"
                                        سریال‌های تاریخی ـ مذهبی در صدر فروش حق پخش صداوسیما به کشورهای خارجی
                                    ","
خبرگزاری فارس - گروه رادیو و تلویزیون: سریال‌های تاریخی ـ مذهبی از پرطرفدارترین گونه‌‌های نمایشی در میان آثار تلویزیونی به شمار می‌روند که در میان ژانرهای فیلمسازی از جهت هزینه‌های لوکیشن، دکور و عوامل و مدت زمان مراحل پیش تولید تا تولید اثر بیش از سایر آثار نیازمند بودجه و زمان ساخت است. در میان مجموعه‌های نمایشی داخلی تولید شده در سال‌های پس از انقلاب اسلامی، سریال‌های تاریخی ـ مذهبی همواره مورد اقبال و توجه مخاطبان رسانه ملی در داخل و خارج از مرزهای کشور به‌ ویژه در میان کشورهای اسلامی قرار گرفته است. علی کربلائی حسینی مدیر رسانه بین‌الملل معاونت سیما اخیرا در گفت‌وگویی از واگذاری حق پخش سریال‌هایی به شبکه‌های خارجی کشورهای همسایه و دیگر نقاط جهان خبر داد و گفت: سریال‌های تاریخی و مذهبی همچنان در صدر فهرست فروش حق پخش تلویزیونی و دیجیتال قرار دارد؛ به طوری که همچنان سریال‌های «یوسف پیامبر(ع)»، «مردان آنجلس» و «مریم مقدس(س)» از پرطرفدارترین محصولات رسانه‌ای مورد تقاضای شبکه‌های مختلف خارجی است. دریافت جایزه با 3 اثر در جشنواره‌های بین‌المللی او همچنین از حضور رسانه ملی در جشنواره‌های بین‌المللی خبر داد و افزود: سال گذشته موفق شدیم با پیگیری‌های تخصصی پذیرش ۱۲ اثر از رسانه ملی را در جشنواره‌های بین‌المللی بگیریم و همچنین سه مستند «پرسپولیس – شیکاگو»، «دختر عشایر» و «هه رمان» نیز در جشنواره‌های معتبر خارجی به کسب جایزه نائل آمدند. امسال هم «پرسپولیس ـ شیکاگو» یک جایزه دیگر بین‌المللی را از آن خود کرد. ۴۵ کشور تاکنون مشتری محصولات رسانه ملی بوده‌اند مدیر رسانه بین‌الملل سیما با بیان اینکه بیش از ۴۵ کشور تاکنون مشتری محصولات رسانه ملی بوده‌اند، آسیا ـ اقیانوسیه، ترکیه و غرب آسیا و سپس اروپا را از عمده‌ترین مشتریان محصولات صداوسیما معرفی و تصریح کرد: موفق‌ترین آثار فروخته شده به شبکه‌های خارجی، پویانمایی، سریال در گونه‌های مذهبی، اجتماعی و تاریخی، فیلم سینمایی و مستند بوده‌اند. کربلائی تولید مشترک با دیگر کشورها را از جمله راهبردهای جدی و مورد تاکید در دوره تحولی صداوسیما برشمرد و از در دست بررسی بودن طرح‌هایی از چین، پاکستان و … برای تولید محصول مشترک خبر داد. پیگیری‌ها در خصوص وضعیت تولید «سلمان فارسی» و «حضرت موسی(ع)» وی آشنا بودن کشورهای مختلف با محصولات صداوسیما و خریدار داشتن این آثار را نشانه‌ای از درک و شناخت عمیق تولیدکنندگان رسانه ملی با موضوعات جهانی دانست و تصریح کرد: همین حالا هم طرح‌هایی مانند سریال‌های الف ویژه سلمان فارسی یا حضرت موسی (ع) که در تراز جهانی در دست تولید هستند، توجه و کنجکاوی فعالان بین‌المللی این حوزه را برانگیخته است و پیگیر وضعیت تولید یا چگونگی خرید حق پخش آن هستند.  به گزارش فارس، سریال «سلمان فارسی» به نویسندگی و کارگردانی داوود میرباقری و تهیه کنندگی حسین طاهری به زندگی و زمانه یار ایرانی پیامبر اکرم (ص) در سه فصل ایران ساسانی، بیزانس و حجاز صدر اسلام می‌پردازد. فیلمبرداری این سریال که از اواخر آذر ۱۳۹۸ آغاز شده، از ابتدای تولد سلمان را روایت می‌کند و داستان آن تا پایان واقعه غدیر خم ادامه دارد.  همچنین فصل «ایران» سریال «سلمان فارسی» به کارگردانی داوود میرباقری قرار است به زودی وارد تولید شود و این روزها دکورهای این فصل در حال آماده‌سازی است. پیمان جبلی رئیس سازمان صداوسیما، پیشتر در بازدید از روند ساخت سریال «سلمان فارسی» این مجموعه را انسجام توامان دو موضوع عظمت دین اسلام و عظمت تمدن ایرانی معرفی کرد و گفت: هر چه بیشتر کار ساخت این سریال جلو می‌رود و ایده‌های درخشان آن عملی می‌شود، عظمت کار بیشتر روشن می‌شود. داوود میرباقری نیز سریال «سلمان فارسی» را جذاب‌ترین کار کارنامه‌اش عنوان کرده است. او در گفت‌وگویی در این‌باره اظهار کرد: مقطع تاریخی که سلمان‌فارسی در آن زندگی می‌کرد، بسیار پرحادثه و پرتنش بود. طبیعی است در آن مقطع حوادث سیاسی و اجتماعی متفاوتی هم رقم خورده بود. بنابراین وقتی می‌خواستم سریال سلمان فارسی را بسازم، حوادث سیاسی، اجتماعی و مختصات آن خیلی جذاب‌تر از مقاطع تاریخی سریال‌های امام علی(ع) و مختارنامه بود. داوود میرباقری کارگردان مجموعه «سلمان فارسی»، زمان پخش احتمالی این مجموعه ۶۰ قسمتی را در صورت تداوم حمایت‌ها سال ۱۴۰۵ تخمین زده است.  همچنین سریال «حضرت موسی» نیز که مسئولیت کارگردانی‌ آن را پس از درگذشت مرحوم سلحشور و بیماری جمال شورجه، ابراهیم حاتمی‌کیا بر عهده گرفته است، یکی از 2 اثر فاخر و ویژه مرکز سیمافیلم به شمار می‌رود که بر مبنای قواعد یک اثر قرآنی نگارش شده و در حال حاضر مراحل بازنویسی و تحقیقات مربوط به آن زیر نظر حاتمی‌کیا به پایان رسیده است. پایان پیام/


",arts-media,"۱۷:۰۵
                                        ۱۴۰۲-۵-۱"
133,"
                                        فتحعلی‌بیگی: بزرگان نمایش جهان پس از دیدن تعزیه حیرت‌زده می‌شوند
                                    ","
به گزارش خبرگزاری فارس، در ابتدای مراسم پس از قرائت قرآن کریم، کلیپ عاشورایی «مکن ای صبح طلوع» به رهبری لوریس چکناواریان پخش شد و در ادامه سهیل محمودی ضمن خوشامد به حضار افزود: آیین سوگواری امام حسین(ع) از جدی‌ترین و همگانی‌ترین آیین‌های اسلام است. یک آیین نوروزی داریم که برخاسته از مردم و یک آیین سوگ که همین محرم است. در ادامه محمدحسین ایمانی خوشخو؛ رئیس پارک ملی علوم و فناوری‌های نرم و صنایع فرهنگی جهاد دانشگاهی گفت: گردشگری آیینی هم وابستگی زمانی و هم مکانی دارد، مثل اربعین که هر دو را دارد. آیین‌ها در جاهای مختلف اجرا می‌شود از بازار گرفته تا مساجد، حسینیه‌ها، تیمچه‌ها حتی در خانه‌ها و ... برخی از قبل می‌گفتند که در ایام محرم گردشگری تعطیل است، من همیشه مخالف این حرف بودم چون خارجی‌ها همیشه از آن استقبال می‍کنند، پس به عنوان جاذبه محرم نباید گردشگری تعطیل شود. مثل مراسم تعزیه در شوش و مشعل‌گردانی و قالیشویی در کاشان که چنین تلفیقی را در هیچ کجا نمی‌توان مشاهده کرد.  ایمانی خوشخو در پایان با اشاره به گفته هانری کربن که شیعه توانسته است ضمن حفظ مذهب گذشته با تکیه بر امامی که خواهد آمد آینده را هم داشته باشد و این در هیچ دین و مذهبی نیست گفت: یکی از عللی که باعث می‌شود چراغ امام حسین(ع) خاموش نشود، وجود امام عصر(عج) است که همین موضوع شیعه و نهضتش را زنده نگه می‌دارد. در ادامه مراسم هوشنگ جاوید گفت: هفته آینده پس از بیست و یک سال صدای بیست و پنج منقبت‌خوان از سوی حوزه هنری رونمایی شود و بسیاری از این منقبت‌خوان‌ها از دنیا رفته‌اند.  وی افزود: مسئله فعلی ما موضوعات تعزیه اجتماعی در ایران است که اصلاً به آن توجهی نکرده‌ایم و شاید ندانیم چیست. درحالی که سوگواری‌های اجتماعی، سوگواری مذهبی را تقویت کرده در حالی که خودش در طول زمان ضعیف شده است. ما حتی در کردستان شیون‌گاه داشتیم الان هم وجود دارد اما ضعیف شده است. زمان‌های سوگواری خیلی مهم است که برخی سنتی هستند مثل درو کردن تعزیه عاشورا که دقیق زمانی برگزار می‌شود که بخواهند گندم درو کنند تا محصولشان زیاد شود.  این پژوهشگر پیشکسوت آیین‌های ایرانی افزود: درباره موسیقی اصالت‌ها، ریتم، تلفیق، تیپ و ... را داشتیم که اصلاً رعایت نکردیم و همه چیز الان رها شده و در واقع از جوان‌ها ایراد هم می‌گیریم که چرا درست رعایت نمی‌کنند، درحالی که اصلاً راه درستش را یاد نگرفتند حتی خواندن نوحه‌خوانی در کشور ما جایگاه خاص از قدیم داشته که بدان بی‌توجهی کردیم.  جاوید با اشاره به اینکه تاریخ برای این است که همین چیزها را نشان دهیم که در قدیم داشتیم توضیح داد: این تاریخ شیون ماست، در پاسخ کسانی که می‌گویند در ایران شیون و غم نبوده، باید گفت اصلا مگر چنین چیزی می‌شود؟ ما پیکرک‌هایی داریم که نشان می‌دهد برای شیون کردن بوده، حتی آیین کرب‌زنی داریم برای دوهزار و هفتصد سال پیش که بعد در آیین اسلامی تلفیق شده است.  نویسنده کتاب موسیقی رمضان افزود: نخستین زنی که بعد واقعه کربلا مرثیه خاص اجرا می‌کند ام‌البنین(س) مادر حضرت عباس(ع) است. در طول سال‌های بعد واقعه هم بین اعراب مرثیه به راه می‌افتاد ، ولی مرثیه‌سرایی ایرانیان قرن اول و دوم هجری وجود داشت، که اینها ناشناخته مانده است، چون به زبان عربی است، ای کاش کسی پیدا شود و این موارد را ترجمه کند. سوگ از کیومرث و فریدون در ایران شروع می‌شود و نخستین سوگواری گروهی به مرثیه سیاوش و سپس به رستم می‌رسد، مرثیه نامه‌نویسی از عهد ساسانی به بعد شروع می‌شود و بعد به دوره اسلامی می‌رسیم. تحول مرثیه در ایران از قرن هفتم شروع می‌شود کسایی مروزی اولین نوحه معروف را دارد که مربوط به کربلاست. در ادامه سهیل محمودی؛ شاعر و سخنران نشست نیز طی صحبت‌هایی گفت: تهران از سال‌های آغارین قرن نوزدهم دو وجهه عزاداری را دارد، یکی در خانوادهای رجال قاجار است مخصوصا بانوان خاندان‌های خاص و دوم تکیه دولتی‌ها که متاسفانه اینها از بین رفته‌اند، که تنها یک کوچه الان بنامش مانده است، هرچند آن دوره شش هفت هزار نفر را در خود جا می‌داد. وی در ادامه یادآور شد: نسل عزاداری‌ها در هیأت‌ها شکل می‌گیرد، هیأت در جمع کردن مردم مهم‌تر از مساجد بود. این هأیت‌ها مبنای عزاداری در تهران می‌شوند، حتی چهارپایه‌خوانی در بازار و هیأت‌ها داشتیم. در ادامه علی صابر دقایقی به خواندن مرثیه دشتی پرداخت. بخش پایانی این مراسم نیز به تجلیل از استاد «داود فتحعلی‌بیگی» پیشکسوت عرصه تعزیه و نمایش‌های آیینی و سنتی ایرانی اختصاص داشت که این بخش با حضور رحمت امینی، تابش، هوشنگ جاوید و ایمانی خوشخو برگزار شد. سپس فتحعلی بیگی پشت تریبون قرار گرفت و گفت: تعزیه بزرگترین هنر ایرانی است که بزرگان نمایش جهان پس از دیدن آن حیرتزده می‌شوند اما خود ما آنطور که باید به آن بها نداده‌ایم. به خود امام حسین(ع) قسم هرکار کردم برای خودش بود و توقعی هم از هیچکس برای کاری ندارم، تعزیه زیاد اجرا کردم، در یکی از این تعزیه‌ها نقش حر را داشتم و آن را نگه داشتم برای خودم بلکه شفیعم باشد. پایان پیام/


",arts-media,"۱۶:۴۸
                                        ۱۴۰۲-۵-۴"
134,"
                                        معجونی: نقالی نه بیمه دارد نه حقوق، تنها به عشق امام حسین(ع) کار می‌کنیم
                                    ","
به گزارش خبرنگار تئاتر خبرگزاری فارس، ویژه‌برنامه «نوای عرشیان و مشق فرشیان» به همت اداره کل هنرهای نمایشی هم‌زمان با آغاز دهه اول ماه محرم از 28 تیرماه تا 6 مردادماه 1402 در فضای باز مجموعه تئاتر شهر ساعت 19 تا 21 میزبان عزاداران حسینی است. محمدرضا معجونی، نقال و پرده‌خوان پیشکسوت با پرده‌خوانی حر بن یزید ریاحی در این ویژه‌برنامه حضور دارد. وی با بیان اینکه تعزیه‌خوانی و منقبت‌خوانی از هنرهای اصیل ایرانی است، گفت: «از زمان روی کار آمدن حکومت آل‌بویه در ایران، رشد هنرهای آیینی و سنتی قدرت و سرعت زیادی گرفت. این هنر کم‌کم به محاق فراموشی می‌رفت که با روی کار آمدن صفویه، هنرمندان دوباره به احیای آن پرداختند و این هنر سینه‌به‌سینه به ما رسیده است.» وی ادامه داد: «هدف ما زنده نگه‌داشتن و یادآوری مکتب امام حسین (ع) و حماسه حسینی است.» این پرده‌خوان با بیان اینکه در پرده‌خوانی‌هایش همواره به رشادت و حماسه حسینی اشاره می‌کند، توضیح داد: «معصومیت امام تنها یک بخش از واقعه کربلاست اما رشادت و شجاعت اوست که باید برجسته شود. من همیشه سعی می‌کنم در تمام پرده‌خوانی‌ها، لحظاتی به حماسه‌خوانی نیز بپردازم و از اشعار باذل مشهدی در «حمله حیدری» یا اشعار محتشم کاشانی که به‌حق کار را تمام کرده است، استفاده کنم. عمان سامانی و باذل مشهدی به وجه رشادت و شجاعت و زیبایی کار امام می‌پردازند و محتشم کاشانی مظلومیت امام و اهل‌بیت او را ذکر می‌کند؛ که هر یک منابع خوبی برای اهل معنا هستند.» این هنرمند افزود: «امام حسین (ع) از یک حج اصغر برای ملاقات با خداوند، راهی کربلا که همان حج اکبر است، می‌شود.» وی با اشاره به اینکه توجه به حقانیت، رشادت‌ها و اشاره به اصل وقایع زندگی ائمه اهمیت بیشتری دارد، گفت: «اگر ما با اشاره به اسناد و مدارکی که به دست‌مان رسیده است، به ذکر وقایع و حقایق مکتب امام حسین (ع) بپردازیم، قطعاً رسالت خود را انجام داده‌ایم.» معجونی با تأکید بر لزوم توجه به نمایش‌های آیینی و سنتی توضیح داد: «تعزیه، منقبت‌خوانی، پرده‌خوانی، نقالی و... مخصوص ما ایرانیان است که ریشه در تاریخ و فرهنگ ما دارد و در هیچ کجای دنیا دیده نمی‌شود.» وی افزود: «امیدوارم این هنرها از ویترینی بودن و تنها در زمان‌های خاص مورد توجه قرار گرفتن دربیایند. ما در طول سال مناسبت‌های شاد، ملی، مذهبی و فرهنگی زیادی داریم که می‌توان با این هنرها به آن‌ها پرداخت. درواقع کارکرد این هنرها صرفاً محدود به ایام محرم یا ماه رمضان نیست.» این هنرمند نقالی را هنر مادر معرفی کرد و گفت: «نقالی هنر مادر است که از دل آن شمایل‌گردانی، پرده‌خوانی و دیگر هنرهای آیینی بیرون می‌آید.» معجونی ادامه داد: «خیلی از هنرمندان نقال و پرده‌خوان ما تنها از راه این هنر ارتزاق می‌کنند و ای‌کاش دوستان و مدیران تصمیم‌گیرنده به این موضوع توجه کنند که ما جوانی، عمر و سرمایه خود را صرف این هنر کردیم. محبت به هنرمندان این عرصه، محبت به هنر پرده‌خوانی و جماعتی است که دغدغه فرهنگ و هنر دارند.» وی افزود: «در حال حاضر تعداد نقالان در کل کشور به 20 نفر نمی‌رسد. آنچه در طول سال‌ها مرشد ترابی‌ها، مرشد سعیدی‌ها و دیگران آموزش داده‌اند و سینه‌ به‌ سینه نقل شده است، در حال فراموشی است. ای‌کاش این هنر جزو مفاد درسی رشته‌های هنری در دانشگاه‌های مرتبط شود یا در طول سال با برگزاری ورکشاپ یا کارگاه‌های آموزشی به آن پرداخته شود.» این منقبت‌خوان پیشکسوت در پایان گفت: «خوشبختانه طی سال‌های اخیر هنرمندان عرصه‌های مختلف نمایش‌های آیینی و سنتی علاوه بر تجربه، به بخش آکادمیک و تحصیلات دانشگاهی در این زمینه نیز توجه زیادی دارند و این موضوع مایه خرسندی است؛ اما آنچه جای افسوس دارد بی‌توجهی به این هنر و هنرمندان آن است. ما بیمه و حقوق نداریم و تنها به عشق امام حسین (ع) کار می‌کنیم. البته که اگر مداحی جز این خانواده را می‌کردیم، روزگار بهتری می‌داشتیم؛ اما در هر شرایطی از سر سفره اباعبدالله کنار نخواهیم رفت.» پایان پیام/


",arts-media,"۰۹:۳۲
                                        ۱۴۰۲-۵-۱"
135,"
                                        پخش زنده یازدهمین سوگواره «احلی من العسل» از تلویزیون
                                    ","
به گزارش خبرگزاری فارس، مراسم یازدهمین سوگواره «احلی من العسل» از حرم مطهر امام خمینی(ره) و حرم حضرت عبدالعظیم حسنی(ع) برگزار خواهد شد که شبکه دو امروز دوشنبه حوالی ساعت 10 به پوشش بخش‌هایی از مراسم حرم حضرت عبدالعظیم حسنی خواهد پرداخت. در مراسم امسال، میثم مطیعی (از مداحان کشورمان) شعر آیینی که ویژه این روز سروده شده را می‌خواند و پویش «نسل قاسم» با محوریت معرفی هیأت‌های مذهبی دانش‌آموزی برگزار می‌شود. همچنین از دیگر بخش‌های مراسم حرم حضرت عبدالعظیم حسنی می‌توان به پخش مداحی، اجرای گروه سرود نورالهدی و قرائت میثاق‌نامه با نوای محمدرضا رحیمی اشاره کرد. سوگواره‌ «احلی من العسل» با حضور هیأت‌های مذهبی، ششم محرم هرسال با تأسی از نوجوانان عاشورایی و گرامیداشت یاد و نام حضرت قاسم بن الحسن(ع) برگزار می‌شود. پایان پیام/


",arts-media,"۰۹:۲۹
                                        ۱۴۰۲-۵-۲"
136,"
                                        فارس من| پسرم حرکات خشن کارتون را روی خواهرش پیاده کرد
                                    ","
خبرگزاری فارس؛ فارس من| اگر درخانه فرزندی دارید احتمالا با شبکه‌های نهال و پویا آشنا هستید. شبکه‌هایی که روزانه از ساعت ۸ تا ۲۲ برنامه‌های متنوعی را برای خردسالان و کودکان به نمایش می‌گذارند؛ برنامه‌هایی که درحال حاضر نقش بزرگی در تربیت کودکان برعهده دارند. با توجه به پژوهش‌های انجام شده، کارتون ها و انیمیشن ها می‌توانند به کودکان کمک کنند تا درک بهتری از جهان پیرامون خود پیدا کنند و مهارت‌های ارتباطی، اجتماعی و حل مسئله خود را تقویت کنند. اما به گفته عده‌ای از مخاطبان، بعضی از این برنامه‌ها حاوی صحنه‌های خشونت‌آمیز و نامناسب هستند. صحنه‌هایی مانند قتل، خونریزی، دروغ‌گویی، فریب و... که می‌تواند ذهن و روان کودکان را دچار آسیب کند. به این بهانه، به سراغ سردبیر پویشی که به تازگی برای مقابله با این معضل ثبت شده است رفتیم. پویشی که تا الان توانسته است امضاء حدود ۴۰۰ نفر را جمع کند. البته پیش از این نیز پویش های متعددی در این خصوص ثبت شده‌اند.  معصومه وحدتی سردبیر پویش گفت: «کارتون و انیمیشن برای کودکان یکی از مهمترین وسایل تفریحی و آموزشی است. اما در عین حال، برخی از کارتون‌ها و انیمیشن‌ها ممکن است باعث تغییر در الگوی تفکر کودکان شوند. برخی از این ها ممکن است مثبت باشند، مانند پیوستن به ارزش‌های خانوادگی و دوست‌داشتن هم‌تیمی‌ها، در حالی که برخی دیگر می‌توانند منجر به نگرانی و افسردگی شوند.»    صحنه‌ای از انیمیشن پهلوانان   وی که خود صاحب دو فرزند است ادامه داد: «من یک دختر ۲ساله و یک پسر ۱۰ساله دارم که از مخاطبان شبکه های نهال و پویا هستند. بارها پسرم را درحالی دیده‌ام که به تماشای صحنه‌های خشن و نامناسب در قالب انیمیشن مشغول بوده است. صحنه‌هایی که باعث شد فرزندم پرخاشگر و خشمگین بشود و حرکاتی که در کارتون یاد گرفته‌بود را بر سر خواهرش اجرا کند! به عنوان مثال انیمیشن «بچه رئیس» که دفعات زیادی پخش شده، نشان‌‌دهنده مفاهیمی مانند دروغ و فریب و بی‌احترامی است و کاراکتر اصلی انیمیشن به پدر و مادر خود دروغ می‌گوید و برخورد تند می‌کند. یا انیمیشن‌هایی با محتوای جنگی و رزمی که در آن افراد یکدیگر را به راحتی از بین می‌برند و قبح ""قتل"" را برای کودک می‌شکنند. متاسفانه چندین دفعه پیش آمده که فرزندم در خواب کابوس یکی از شخصیت‌های منفی را دیده و به شدت ترسیده‌بود. یا لحن صحبت کردن دخترم به تقلید یکی از شخصیت‌های کارتونی تغییر کرده بود. حتی من هم با اینکه سن زیادی دارم وقتی بعضی از این صحنه‌ها را می‌بینم دچار اضطراب و ناامنی می‌شوم چه برسد به کودک ۱۰ساله.»  انیمیشن بچه رئیس  صحنه‌ای ترسناک که در شبکه پویا پخش شد   این بانوی طلبه افزود: «چطور امکان دارد از یک نهال، درخت سالمی بروید وقتی خوراکش مسموم است؟ آیا کودکی که در این سن، ذهنش با خشم و تحور و برهنگی تغذیه شود می‌تواند در آینده نقش فعال و مفیدی داشته‌باشد؟ اگر معتقد هستیم که رسانه ملی وظیفه رشد و توسعه انسانی مردم را دارد، پس باید محتوای مناسبی هم تولید کنیم؛ درصورتی که عموما یا تولیدات خارجی به نمایش گذاشته‌ می‌شود که مخرب است یا تولیدات داخلی که کیفیت بسیار پایینی دارد و مخاطب جذب نمی‌شود.» درصورتی که شما هم موافق این پویش هستید با امضاء و انتشار آن را حمایت کنید. پویش‌هایی که به ۱۰۰۰ امضا برسد در دستور کار پیگیری فارس من از مراجع قانونی قرار می‌گیرد.   پایان پیام/


",arts-media,"۱۵:۵۶
                                        ۱۴۰۲-۵-۱"
137,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",arts-media,"۱۱:۳۳
                                        ۱۴۰۲-۶-۴"
138,"
                                        عضو شورای شهر: نیازمند برنامه‌های هنری خلاقانه و مردمی برای عزای امام حسین(ع) هستیم
                                    ","
به گزارش خبرنگار هنر خبرگزاری فارس، نخستین سوگواره آیینی شهر تهران با عنوان محرم شهر از روز دوشنبه ۱۶ مردادماه در میدان آزادی آغاز به کار خواهد کرد و این روزها پس از نصب کشتی «سفینه النجاه حسینی» در میدان آزادی، فرآیند نهایی ساخت آن در حال اجرا است.   ناصر امانی عضو شورای شهر تهران که برای بازدید از روند اجرایی این رویداد در میدان آزادی حاضر شده بود، گفت: به نظرم یکی از رویدادهای بزرگ فرهنگی و تاریخی در کشور ما ایام عزاداری امام حسین علیه‌السلام در ماه محرم و صفر است. ما می‌توانیم درباره این حادثه تاریخی خلا بسیاری از فعالیت‌های فرهنگی خود در طول سال را جبران کنیم. معتقدم هر چه قدر در این زمینه تلاش کنیم کم است و باز هم جای کار وجود دارد. وی ادامه داد: باعث خوشحالی ماست که به همت اداره کل فرهنگی برای اولین بار سوگواره آیینی شهر تهران در مکان محوری و بزرگ شهرمان یعنی میدان آزادی برگزار می‌شود. همچنین اقدام شایسته‌ای است که این ویژه برنامه از یک روایت تاریخ متقن که سال‌هاست آن را تکرار می‌کنیم، یعنی عبارت مشهور «اِنَّ الْحُسین مِصباحُ الْهُدی وَ سَفینَهُ الْنِّجاة» الهام گرفته و برگزار می‌شود. او با اشاره به وسعت برگزاری ویژه برنامه «محرم شهر» گفت: کاری که امسال در شهر تهران برگزار می‌شود کار بسیار بزرگی است که می‌تواند برای سایر شهرهای کشور تبدیل به الگو شود. یکی از ویژگی‌های مدیریت شهری در تهران این است که وقتی برنامه‌ای خلاقانه و بزرگ در آن برگزار می‌شود، بقیه شهرها نیز از آن الگو می‌گیرند و خیلی سریع تکثیر می‌شود. این رویداد بزرگ آیینی روز دوشنبه در میدان آزادی تهران افتتاح خواهد شد و بدون شک هم مورد استقبال مردم قرار می‌گیرد و هم در دیگر شهرهای کشور نیز بازتاب خواهد داشت.  امانی با اشاره به مردمی بودن این رویداد و حضور هیأت‌های عزاداری گفت: برگزاری این رویداد با مشارکت مردم و هیأت‌های عزاداری از اقصی نقاط شهر تهران اقدام مثبت دیگری است که در این رویداد انجام می‌شود چرا که باعث می‌شود گروه‌های مختلف مردمی خود را در برپایی مجلس عزای سیدالشهدا سهیم بدانند.  او درباره زمان برگزاری این رویداد در دهه سوم ماه محرم نیز گفت: موضوع مهم دیگری که باید مورد توجه قرار گیرد زمان برگزاری این رویداد آیینی است؛ همانطور که می‌دانید همه ساله در دهه اول و دوم محرم مجالس عزای برای امام حسین (ع) با قدرت برگزار می‌شود اما در دهه سوم این برنامه‌ها کمی افت پیدا می‌کند تا زمانی که حال و هوای اربعینی در شهر جاری می‌شود. معتقدم برگزاری ویژه برنامه محرم شهر در دهه سوم ماه محرم مجلس عزاداری برای سیدالشهدا در روزهای پایانی ماه محرم را در تهران زنده می‌کند و سکوتی که در سال‌های گذشته وجود داشت را می‌شکند.  عضو شورای شهر تهران با اشاره به ساخت برنامه تلویزیونی «از سرگذشت» و واکنش مخاطبان به آن گفت: آن برنامه تلویزیونی کار جدیدی بود؛ به ویژه دکور زیبای برنامه که جلوه خوبی داده بود و یادآور رشادت‌های حضرت اباالفضل العباس در میدان کربلا بود. حظ معنوی خوبی در این برنامه نهفته بود که برای بینندگان تلویزیون به ارمغان آورد. به نظرم ساخت این دست برنامه‌های جدید و غیرتکراری که پیام خوبی دارد نیاز رسانه ملی است و باید تکرار و تقویت شود. فراموش نکنید که نسل جوان زیر فشار بسیار سنگینی است که توسط رسانه‌های خارجی ایجاد شده و در متن یک جنگ ترکیبی قرار دارد. با ساخت چنین برنامه‌هایی می‌توان آن را خنثی کرد.   امانی در پایان گفت: باید از دوستان اداره کل فرهنگی شهرداری تهران و دیگر برگزارکنندگان تقدیر و تشکر کنیم که این فکر را آغاز کردند و به اجرا رساندند.  پایان پیام/


",arts-media,"۱۳:۵۴
                                        ۱۴۰۲-۵-۱۵"
139,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",arts-media,"۱۰:۱۵
                                        ۱۴۰۲-۶-۴"
140,"
                                        «مرثیه ناتمام...» آماده انتشار شد
                                    ","
به گزارش خبرگزاری فارس، این تیزر به تهیه کنندگی حامد یامین‌پور، نُهمین اثر باشگاه فیلم سوره است که برای ایام عزاداری اباعبدالله (ع) ساخته شده و «محمدجواد طاهری» و «حسین شهبازی» در این تیزر فرهنگی ایفای نقش کرده‌اند. این اثر هم اکنون آخرین مراحل تدوین توسط سیاوش کردجان را طی می‌کند تا روزهای آینده از طریق فضای مجازی و شبکه های تلویزیونی به نمایش دربیاید.  از دیگر عوامل این کار می‌توان به اسامی زیر اشاره کرد: مدیر تولید: حنیف عسگری مدیر تصویربرداری: علی رنجبر دستیار اول کارگردان و برنامه ریز: محمد رحمانیان  چهره پرداز و طراح صحنه و لباس : زهرا بابایی  طراحی و ترکیب صدا: احسان افشاریان  مدیر صدابرداری: آرش هوجقانی  جلوه های ویژه رایانه ای، طراح پوستر و لوگو: محمد مهرجو اصلاح رنگ و نور: یحیی علیئی مشاور کارگردان: محمد پایدار مدیر تدارکات: سینا زنده روح عکاس: سعید کریمی  جلوه های ویژه میدانی: محمد جنگی منشی صحنه: فروغ لسانی محصول مشترک «باشگاه فیلم سوره» و «مرکز رسانه ای نهضت». پایان پیام/


",arts-media,"۱۵:۳۲
                                        ۱۴۰۲-۵-۲"
141,"
                                        روایت آئین نخل‌گردانی مردم یزد و کاشان در 2 اثر مستند
                                    ","
به گزارش خبرنگار رادیو و تلویزیون خبرگزاری فارس، نخل‌گردانی، مراسمی سنتی با قدمت بیش از ۴۰۰ سال است که شیعیان برخی مناطق کشور به عنوان تشییع نمادین پیکر سیدالشهدا (علیه السلام) در عزاداری روز عاشورا برگزار می‌کنند. در این مراسم اتاقکی شبیه تابوت با پوشش سیاه و آراسته با انواع شال‌‌های رنگارنگ و آیینه در حسینیه‌ها و تکایا  توسط مردم حمل می‌شود. نخل‌گردانی بیشتر در شهرها و آبادی‌های اطراف کویر مرکز‌ی ایران‌ از جمله جنوب خراسان، سمنان، دامغان، خمین، نواحی قم، کاشان، ابیانه، خور و بیابانک، زواره، اردستان و نائین رواج دارد. اتاقک سیاه‎پوش در این مراسم هیچ شباهت و ارتباطی با درخت نخل یا خرما ندارد و در علت نامگذاری آن نظرات مختلفی وجود دارد. اسناد تاریخی، ریشه این رسم را در ایران، مربوط به دوره صفویه می‌دانند. در ادامه جزئیات دو اثر مستند درباره آئین نخل گردانی و نحوه عزاداری مردم یزد و کاشان را می‌خوانید. جایی که از نخل‌ها گلاب می‌گیرند مستند پژوهشی «جایی که از نخل‌ها گلاب می‌گیرند» به تهیه‌کنندگی محمدرضا گنجی روایتی است دیدنی از یکی از کهن‌ترین و باشکوه‌ترین آیین‌های عزاداری سیدالشهدا(ع) در ایران که به عنوان میراث معنوی ثبت ملی نیز شده است. یکی از کارشناسان این مستند سیدحسین معتمدی روحانی، پژوهشگر، شاعر و نویسنده ۸ عنوان کتاب و پدر خواننده کشورمان محمد معتمدی است. همچنین پیرغلام محمد مولادوست از قدیمی‌های این منطقه و حافظه تصویری این آئین، محمد ابوالفضلی پژوهشگر و یکی از علم‌دارها از دیگر کسانی هستند که مقابل دوربین این مستند قرار گرفته‌اند.  «جایی که از نخل‌ها گلاب می‌گیرند» به سمت گفت‌وگوهای طولانی نرفته و با تصاویر مبتنی بر حوادث و وقایع، متن تخصصی و ادبی فضای مستند را شکل داده است.        این مراسم آئینی قدمتی ۴۰۰ ساله دارد و توسط علامه شاه فضل‌الله خواهرزاده علامه فیض کاشانی برای وحدت بیشتر مردم این منطقه طراحی شده است. علم‌های تک شاخه یا تک‌تیغه، نخل‌ها و طوق‌هایی که ۴۰۰ سال قدمت دارند از جمله نمادهای این مراسم عزاداری هستند که با یک زمان‌بندی مشخص توسط دسته‌های سینه‌زنی حرکت می‌کنند. در این مراسم کل قمصر به صحرای کربلا تشبیه شده و هر یک از نخل‌ها نیز نماد یکی از معصومین و شهدای کربلاست. مستند «جایی که از نخل‌ها گلاب می‌گیرند» برای اولین بار چهارشنبه ۴ مرداد حوالی ساعت ۲۲ از شبکه پنج سیما روانه آنتن می‌شود و بازپخش آن پنجشنبه ۵ مرداد ساعت ۲۰ خواهد بود. مثل سرو مستند «مثل سرو» به کارگردانی و نویسندگی علیرضا میررکنی و تهیه‌کنندگی حمیدرضا صالحی روایتی است از آیین نخل‌گردانی در استان یزد با همه آداب و رسومی‌ که مردم این شهر و دیار به آن‌ها اعتقاد دارند که ریشه در دل تاریخ داشته و نمادهای برخی از آن‌ها به چند صد سال قبل باز می‌گردد. نخل گردانی مراسمی است با نمادهای چند صد ساله که ریشه در دل تاریخ داشته و شیعیان برخی مناطق به عنوان تشییع نمادین پیکر امام حسین (ع) در عزاداری روز عاشورا برگزار می‌کنند. به طور معمول نخل سیاه‌پوش را در روز عاشورا بلند می‌کنند و با آداب خاصی‌ می‌گردانند‌. در برخی مناطق این کار در روز یازدهم محرم انجام می‌شود. نخل‌ را در حسینیه‌ها یا‌ میدان‌های شهر و روستا یا در گذرها و محله‌های شهر می‌گردانند. داخل حسینیه‌ها یا میدان‌‎‌ها‌ نخل‌ را چند بار با فاصله زمانی‌ متفاوت‌ و در‌ هر‌ بار‌، یک تا سه‌ بار‌ در طول و عرض یا گرداگرد حسینیه و میدان حرکت می‌دهند و می‌گردانند. در بیرون از این دو مکان نخل را همراه با دسته‌های سینه ‎زن و زنجیرزن در‌ گذرگاه‎های‌ محله‌ می‌‎برند‌ و گاه به‌ زیارتگاه یا امام‎زاده محله و یا به مجلس عزاداری و روضه ‎خوانی، یا تا در خانه روحانی و مجتهد بزرگ محلی حمل می‌کنند.  نخل‌گردانی بیشتر در شهر‌ها و آبادی‌های اطراف کویر مرکز‌ی ایران رواج دارد، بیشترین و شاخص‌ترین نخل‌های ایران در استان یزد دیده می‌شود. در تفکر اسلامی، شهدا گرچه کشته شده ­اند، اما حیات دارند و انسان­‌های راست ­کرداری هستند که ظفر و شادی واقعی را از آن خود کرده ­اند؛ بنابراین نخل که در نمادشناسی درختان در باغ ایرانی، نمادی از شادی، ظفر، انسان راست­ کردار و درخت حیات است. نام مناسبی برای پیکره چوبینی است که نماد تابوت شهدا است. علت رواج این نام و رسم این است که در روایات و باور‌های مردم، پیکر امام حسین (ع) بر روی شاخه‌های درخت خرما به سمت محل دفن، حمل شده است. دومین دلیل این است که اشکال قدیمی نخل را از چوب و برگ درخت خرما می‌ساختند. البته احتمال دارد نخل عزا به سبب تقدس و حرمت درخت خرما در فرهنگ ایران نخل نامیده شده است. مستند «مثل سرو» در سامانه عماریار (اینجا) قابل مشاهده است. پایان پیام/


",arts-media,"۱۴:۱۵
                                        ۱۴۰۲-۵-۳"
142,"
                                        مستندی از رشادت‌های «شیخ ابراهیم زکزاکی» روی آنتن تلویزیون
                                    ","
به گزارش خبرگزاری فارس، مستند دو قسمتی «ازخون جُون»که نام آن برگرفته از«جُون» غلام آفریقایی‌تباری است‌که در روزعاشورا در رکاب سیدالشهداء(ع) به شهادت رسید به مراسم مذهبی و عزاداری‌های شیعیان نیجریه و تأثیرپذیری آنان از انقلاب اسلامی ایران به رهبری امام خمینی(ره) و شیخ زکزاکی می‌پردازد. این مستند روایتی از شکل‌گیری و گسترش مذهب تشیع به همت «شیخ ابراهیم زکزاکی» در نیجریه است و می‌کوشد تا آنچه در نیجریه برای شیعیان رخ می‌دهد را از نزدیک به تصویر بکشد. ابراهیم زکزاکی (زاده ۱۳۳۲ش)، روحانی شیعه و رهبر شیعیان نیجریه با تأثیر از انقلاب اسلامی ایران شیعه شد و با تأسیس جنبش اسلامی نیجریه، سیصد مدرسه اسلامی در نیجریه و کشور‌های همسایه آن تأسیس کرد. آن‌طور که زکزاکی گفته، وی هم‌زمان با پیروزی انقلاب اسلامی در ایران (۱۳۵۷ش)، تبلیغ دینی در نیجریه را با جذب ده‌ها نفر آغاز کرد و تعداد پیروان اهل بیت (ع) در نیجریه، در دهه ۱۳۹۰ شمسی، با تلاش‌های وی به میلیون‌ها تن رسیده است. بازپخش مستند «از خونِ جُون» دوشنبه و سه‌شنبه (۲ و ۳ مرداد) حوالی ساعت ۱۳:۱۵ خواهد بود. پایان پیام/


",arts-media,"۱۶:۵۸
                                        ۱۴۰۲-۵-۱"
143,"
                                        بازگشت کمدی‌ها به پرده سینماهای کشور
                                    ","
به گزارش خبرنگار سینمایی خبرگزاری فارس، بعد از یکه‌تازی آثار کمدی در سینما و جذب اکثر مخاطبین هنر هفتم به این آثار از ۲۹ تیرماه اکران آثار کمدی در سینمای ایران به دلیل فرارسیدن ایام عزادرای سیدالشهدا(ع) متوقف شد، این اتفاق باعث شد تا شاید دیگر ژانرهای سینمایی هم از شانس فروش برخوردار باشند. سینمای ایران تا قبل از پایان اکران کمدی‌ها و در بازه زمانی هفت روزه ۴۷۴ هزار مخاطب داشته است، از این میزان حدود ۳۵۵ هزار نفر تنها به دیدن دو ساخته کریم امینی یعنی «فسیل» و «شهر هرت» رفته‌اند، یعنی نزدیک به ۷۵ درصد از مخاطبین سینما تماشای آثار طنز را انتخاب کرده‌اند. یعنی با احتساب میزان مخاطبان دیگر آثار کمدی تنها ۷۰ هزار نفر دیدن اثری غیر کمدی را در سینما انتخاب کرده‌اند. اما در زمان عدم اکران آثار طنز در بازه زمانی مشابه سینمای ایران ۸۸ هزار مخاطب داشت تا کاهشی حدود ۷۰ درصدی را در این بازه تجربه کند، شاید این آمار و البته مخاطب ۷۰ هزار نفری آثار غیر کمدی قبل از ایام محرم نشان دهنده این نکته باشد که نباید توقع بیشتری از سینمای اجتماعی کشور داشت، هرچند این موضوع زیسب بوم ناقص سینمایی را نشان می‌دهد.   محمد قنبری، مدیر پردیس «مگامال» در گفت‌وگویی درباره علل استقبال نکردن مخاطب از آثار سینمایی در نبود کمدی‌ها، قدیمی بودن آثار اجتماعی روی پرده و البته عزاداری عموم مردم در این مدت و ترجیح ندادن سینما برای آنها را از دلایل این افت مخاطب دانست. حالا بعد از پایان ایام دهه اول ماه محرم تعدادی از سینماها اکران مجدد آثار کمدی را در دستور کار قرار داده‌اند، برای مثال در روز گذشته (چهارشنبه ۱۱ مرداد ماه) سینمایی «فسیل» مجددا به صدر آثار پرمخاطب سینما بازگشته است. مطابق با آمار سامانه مدیریت فروش و اکران سینما (سمفا) این فیلم در روزی که ۱۶ هزار و ۷۷۲ مخاطب در هزار و ۴۰۲ سانس برای اکران تمامی فیلم‌ها به سینما رفتند ۲۲۴ سانس را به خود اختصاص داده و ۷ هزار ۶۷۳ مخاطب را به سینما کشاند تا باز هم پرمخاطب‌ترین فیلم روز باشد. همچنین «شهر هرت»، «عروس مردم» و «آهنگ دونفره» به‌عنوان دیگر آثار طنز سینما در این روز در مجموع ۱۳۳ سانس و ۷۶۳ مخاطب را به خود اختصاص دادند. احتمالا این آمار با نگاهی به سانس‌های پنجشنبه سینماها در سایت‌های فروش بلیت به همین شکل ادامه خواهد یافت، برای مثال تنها ۳۸ سینما فیلم «فسیل» را به پرده خود بازگردانده‌اند در حالی که این آمار برای روز گذشته تقریبا به نیمی از این تعداد می‌رسید. قطعا آثار کمدی سینما از مخاطب بیشتری برخوردارند و در شرایطی که هزینه هر بلیت هم افزایش پیدا کرده طبیعی است که مخاطب بیشتر برای تفریح به سینما برود تا فیلم‌های اجتماعی، اما زیست بوم فرهنگی سینما و البته وظیفه‌ای که هنر هفتم ذاتا آن را دنبال می‌کند شرایط دیگری را می‌طلبد.  قطعا آثاری مانند «نگهبان شب» که رضا میرکریمی به‌عنوان کارگردان آن از شرایط اکران فیلمش اعلام نارضایتی کرده بود به حمایت بیشتری نیاز دارند. هرچند این اتفاق در سینمای جهان هم رخ‌داده است، به عنوان نمونه فیلم «سلطان کمدی» اثر مارتین اسکورسیزی که بارها از سیمای ملی هم پخش شده در سال ۱۹۸۲ با بودجه‌ ۱۹ میلیون دلاری ساخته شد و با حضور ابر ستاره‌هایی مانند رابرت دنیرو و جری لوئیس، در گیشه تنها به فروشی ۲.۵ میلیون دلاری رسید.  به‌هرحال اقبال مخاطب به آثار طنز غیرقابل انکار است اما چیزی که مهم است حفظ رسالت سینما در این میان است. شاید خوب باشد اگر باز هم به گفت‌وگویی که میرکریمی داشت و به هشداری که داد اشاره کنیم: «اگر اینگونه فکر می‌کنیم که عرصه فرهنگ، عرصه عرضه و تقاضای اقتصادی است، بسیار خام‌اندیشانه‌ نگاه کرده‌ایم. بله عرضه و تقاضا وجود دارد اما مولفه‌هایی که بر این مکانیسم اثر می‌گذارد بیشتر از این حرف‌هاست. آن‌چیزی که امروز در اکران اتفاق می‌افتد حاصل یک نگاه کلان فرهنگی تک‌بعدی و به عبارتی ناقص است که فقط مربوط به این دولت و آن دولت نیست. خوشبختانه یا بدبختانه در بی‌اعتنایی به نقش کلیدی فرهنگ در حل مسایل کلان کشور، دولت‌های با گرایش چپ یا راست خیلی با هم تفاوتی ندارند.» پایان پیام/


",arts-media,"۱۰:۱۷
                                        ۱۴۰۲-۵-۱۲"
144,"
                                        تعیین مصداق‌های صوت‌ و تصویر فراگیر توسط شورای عالی انقلاب فرهنگی
                                    ","
به گزارش خبرگزاری فارس، سعید مقیسه رئیس ساترا در برنامه «سلام صبح ‌بخیر» شبکه سه سیما درخصوص ماده واحده «تعیین الزامات ساماندهی حوزه صوت و تصویر فراگیر» مصوب شورای عالی انقلاب فرهنگی، نحوه نظارت ساترا بر انتشار محتوای شبکه نمایش خانگی و برخی موضوعات مربوط به حوزه صوت‌و تصویر فراگیر صحبت کرد. رئیس ساترا در ابتدای برنامه درمورد اهمیت مصوبه شورای عالی انقلاب فرهنگی گفت: چندسالی است که وظیفه تنظیم‌گری و تدوین مقررات صوت‌و تصویر فراگیر در فضای مجازی برعهده صدا و سیماست. صدا و سیما طبق قانون اساسی در حوزه صوت‌و تصویر فراگیر به‌صورت انحصاری ماموریتی داشت که چندسالی است این مجوز به صدا وسیما داده شده تا بتواند از ظرفیت بخش خصوصی در زمینه تولید و نشر محتوای صوت‌و تصویر فراگیر بهره‌مند شود. بر همین اساس ساترا برای سکوهای فعال در حوزه صوت‌و تصویر فراگیر و تولید و انتشار برنامه‌های نمایش خانگی مجوز صادر می‌کند.  مقیسه افزود: اهمیت مصوبه شورای عالی انقلاب فرهنگی که اخیرا به تصویب رسید این بود که مصداق‌های قطعی واژه صوت‌و تصویر فراگیر مانند سامانه‌های نمایش ویدئوی درخواستی، شبکه نمایش خانگی، سکوهای ناشرمحور و کاربرمحور به‌عنوان سکوهای صوت‌و تصویر فراگیر تحت نظارت سازمان صدا و سیما تعیین شدند. همچنین همه اعضای شورای عالی انقلاب فرهنگی به اجماع تاکید داشتند که صدور مجوز و نظارت بر سریال‌ها و برنامه‌های تلویزیونی و پخش زنده جزو ماموریت‌های سازمان صدا و سیما است. وی ادامه داد: از دیگر اهمیت‌ این مصوبه تعیین شورای سیاست‌گذاری محتوایی زیر نظر شورای عالی انقلاب فرهنگی است که ضوابط و سیاست‌های محتوایی را بررسی و تصویب می‌کنند. رئیس ساترا در ادامه درباره بیانیه خانه سینما و تناقض آن بیانیه با اظهارات هنرمندان و فعالان صنعت نمایش خانگی خاطرنشان کرد: همان طور که بسیاری از عوامل نمایش خانگی در رسانه‌ها اعلام کردند حقیقت این است که اتفاق جدیدی نیفتاده است. چندین سال است که مسیر صدور مجوز توسط ساترا به‌عنوان معاونت تخصصی سازمان صدا و سیما در حوزه صوت‌و تصویر فراگیر در حال انجام است. البته از ابتدای سال ۱۴۰۰ تغییراتی به‌جود آمده که آنها هم به نفع فعالان این حوزه است. از جمله این تغییرات می‌توان به این مورد اشاره کرد که ساترا پیش از این فقط با سکوهای انتشار محتوا تعامل داشت و مجوز تاسیس رسانه، تولید و انتشار محتوا را صرفا به رسانه ها اعطا می‌کرد. اما در رویکرد اخیر ما مجوز تولید طرح را به تمام کسانی که مراجعه کنند، مجوز فیلمنامه را به نویسنده، مجوز تولید سریال و برنامه‌های تلویزیونی را به تهیه‌کننده و مجوز انتشار را به رسانه می‌دهیم. مقیسه تاکید کرد: روند جدید اعطای مجوزها به‌صورت کنونی روند تولید محتوا را برای سازندگان آثار تسریع می‌کند. این هماهنگی وقتی ابتدای مسیر تولید آثار نمایش خانگی انجام می‌شود، کمک می‌کند که سازندگان آثار، مسیر تولید خود را خیلی روان پیش ببرند و زمانی‌ که به انتشار می‌رسند کار قابل پخش باشد. وی در ادامه در پاسخ به سوالات مجری برنامه درخصوص برخی نگرانی‌های خانواده‌ها از محتوای رسانه‌های کاربرمحور و همچنین برخی سریال‌های شبکه نمایش خانگی تصریح کرد: در رسانه‌های کاربرمحور مانند آپارات، نماشا و تماشا نظارت به شکل پسینی اتفاق می‌افتد اما درخصوص سکوهای نمایش خانگی، سازمان تنظیم مقررات رسانه‌های صوت‌و تصویر فراگیر در فضای مجازی تاکنون جلوی انتشار بسیاری از محتواهای آسیب‌رسان را گرفته است که برخی از این موارد در نمایشگاه «رصتا» برای نمایندگان مجلس، اعضای شورای عالی انقلاب فرهنگی و دیگر مسئولان کشور نمایش داده شد تا درخصوص عملکرد ساترا به دیدگاه روشنی برسند اما یکی از اقداماتی که مردم به‌‌واسطه آن می‌توانند به ما کمک کنند تا فضای سالم‌تری را در این بستر ایجاد کنیم این است که اشکالات موردنظرشان را از طریق سامانه ساپرا که سامانه پایش مردمی ساتراست، گزارش کنند. وی در پایان تاکید کرد: انشاءالله با مصوبه اخیر شورای عالی انقلاب فرهنگی و کمک سایر نهادهای مسئول در این حوزه بتوانیم فضای امن و سالمی را برای مردم عزیز کشورمان فراهم کنیم تا همچنان بدون هیچ نگرانی بتوانند از تولیدات شبکه نمایش خانگی استفاده کنند. پایان پیام/


",arts-media,"۱۴:۳۳
                                        ۱۴۰۲-۵-۳"
145,"
                                        جوامع هنری مختلف اهانت به قرآن کریم را محکوم کردند
                                    ","
به گزارش خبرنگار هنر خبرگزاری فارس، بعد از اهانت چند باره به مقدسات مسلمانان و قرآن کریم، جوامع هنری مختلف این اقدامات را محکوم کرده و آن را جنایتی نابخشودنی بر ضد انسانیت دانستند. بنیاد سینمایی فارابی بنیاد سینمایی فارابی با محکوم کردن هتک حرمت به ساحت مقدس قرآن مجید، این اقدام شرم‌آور و دین ستیزانه علیه کلام الهی را جنایت روانی بر ضد انسان‌های موحد دانست. متن این بیانیه به شرح ذیل است: بنیاد سینمایی فارابی با تسلیت ایام شهادت سرور آزادی‌خواهان جهان حضرت سیدالشهدا(ع) و یاران مظلومش، اهانت دین ستیزانه و ضد توحیدی در سوئد و دانمارک نسبت به ساحت قرآن کریم را اقدامی شرم‌آور علیه کلام الهی و جنایت روانی بر ضد انسان‌های موحد می‌داند و همنوا با هنرمندان و اهالی سینمای ایران این اقدام وقیحانه را محکوم می‌نماید. قرآن کلام الهی، طی قرون متمادی هدایتگر عقل و قلب میلیاردها نفر انسان حقیقت طلب بوده و تا ابد نیز روشنگر قلوب نسل‌های بشری خواهد بود.‌ قرآن این مصحف شریف به همگان مسیر انسانیت، محبت به انبیای الهی و احترام به کتب آسمانی را آموخت. اهانت به کتاب الهی، خلاف همه معیارهای اعتقادی، اخلاقی، عقلانی و انسانی است، به همین دلیل قلوب میلیاردها نفر انسان موحد و حقیقت‌جو در اقصی نقاط جهان، از عاملان و حامیان این اقدام شرم‌آور، آکنده از لعن و نفرت است و این اقدام وقیحانه را محکوم می‌نمایند. خانه سینما خانه سینما هم طی پیامی توهین به قرآن کریم و مقدسات مسلمانان جهان را محکوم کرد. خانه سینما طی پیامی توهین به قرآن کریم و مقدسات مسلمانان جهان را محکوم کرد. در این پیام آمده است: ضمن عرض تسلیت به مناسبت ایام شهادت حضرت سیدالشهدا، امام حسین علیه السلام و یاران ایشان، به این وسیله هتک حرمت به قرآن کتاب مقدس مسلمین و توهین به اعتقادات دینی مسلمان در سراسر جهان را محکوم می‌کنیم. هنرمندان و اعضای انجمن هنرهای نمایشی هنرمندان و اعضای انجمن هنرهای نمایشی سراسر کشور، در واکنش به بی‌حرمتی مجدد به قرآن و مقدسات دینی مسلمانان جهان و عدم واکنش کشور سوئد به این اقدام شنیع، این عمل قبیح را محکوم کردند. در پی وقوع هتک حرمت مجدد نسبت به قرآن کریم، این مصحف حاوی آیه‌های جاودان وحی در کشور سوئد که باعث تأسف و خشم همه  مسلمانان جهان شد، هنرمندان و اعضای انجمن هنرهای نمایشی سراسر کشور، ضمن ابراز انزجار نسبت به این عمل شنیع، با انتشار بیانیه‌ای مشترک نسبت به این کار جاهلانه و غیرانسانی واکنش نشان دادند.  متن این بیانیه بدین شرح است: بسم الله الرحمن الرحیم «إِنّا نَحْنُ نَزَّلْنَا الذِّکْرَ وَ إِنّا لَهُ لَحافِظُونَ» قرآن سند بی‌مثال وحدت است و گذاره‌گر مفاهیم والای انسانی، معجزه جاوید پیامبر اکرم (ص) و معیار تشخیص حق از باطل، قرآن چراغ راه است و مسیر حرکت. قرآن فخر اسلام است در آسمان ادیان. اقدام پست و شنیعانه دست نشاندگانی فرومایه در توهین به کتاب مقدس و آسمانی مسلمانان جهان موجب جریحه‌دار شدن احساسات جامعه بزرگ مسلمانان در سراسر جهان گشت و خشم انزجار و نفرت مسلمانان را برانگیخت، اقدامی رذیلانه که مشق سیاسی صهیونیست و کشورهای حامی آن است. توهین و سوزاندن و بی‌احترامی از درونی پر آشوب نشأت می‌گیرد، درونی پوسیده، عصبانی، شکست خورده و هراسان از گسترش روز به روز اندیشه‌های ناب اسلام در سراسر جهان.یقیناً این اقدام نه تنها توهین به اسلام و مسلمین بلکه توهین به تمام ادیان جهان و پیروان آن است.هنرمندان تئاتر کشور که وام‌دار مفاهیم کتاب مقدس آسمانی‌اند و بارها در آثار نمایشی خویش پیام الهی صلح، وحدت و مهربانی را در اقصی نقاط دنیا ابلاغ کرده‌اند، ضمن محکوم کردن سوزاندن قرآن کریم و ابراز تأسف از این حرکت افراط گرایانه، اعلام می‌نماید وظیفه هر انسان آزاده‌ای است که در برابر این عمل ساکت ننشیند و از عامل یا عاملان آن اعلام برائت نماید.هنرمندان انجمن‌های نمایشی سطح کشور پاسخ محکم این اقدام نفرت‌انگیز که با هدف اسلام هراسی، ناامن‌سازی جهان، تقویت افراط‌گری و خشنونت در جهان صورت می‌گیرد؛ خواستارند. هنرمندان و اعضای انجمن هنرهای نمایشی سراسر کشور اهالی موسیقی جمعی از اصحاب موسیقی ضمن اعلام انزجار خود از اقدام هتک‌ حرمت قرآن، این عمل ننگین را محکوم کردند. جمعی از هنرمندان موسیقی، مؤسسات فرهنگی، هنری عرصه موسیقی، دفتر موسیقی وزارت فرهنگ و ارشاد اسلامی، انجمن موسیقی ایران، شعب استانی انجمن و دفتر سرود، ضمن اعلام انزجار خود از اقدام غیرمسئولانه در هتک‌ حرمت مصحف شریف قرآن، با انتشار بیانیه‌ای مشترک این عمل ننگین را محکوم کردند. متن این بیانیه بدین شرح است: بِسْمِ اللهِ الرَّحْمنِ الرَّحِیم یُرِیدُونَ لِیُطْفِئُوا نُورَ اللَّهِ بِأَفْوَاهِهِمْ وَاللَّهُ مُتِمُّ نُورِهِ وَلَوْ کَرِهَ الْکَافِرُونَ (سوره مبارکه صف، آیه ۸) آنان تصمیم دارند که نور خدا را با دهان‌ خود خاموش کنند، در حالی که خداوند کامل کننده نور خویش است، هرچند کافران ناخشنود باشند. تابش پُر فروغ کلام نور بر سعادت انسان، روزافزون است و تنها مُشرکانی آن را کتمان می‌کنند که همزیستی مسالمت‌آمیز جوامع بشری را تاب ندارند. قرآن‌ کریم به منزله‌ راهنمایی سترگ و تغییر ناپذیر همواره چراغ راه هدایت بوده و تمامی ادیان آسمانی بی‌نیاز از نور دلالت نبوده‌اند. قرآن‌سوزی همانا، فرو رفتن در چاه ظلمانی نفس است و کسانی که چنین ستیزه‌جو نمایان می‌شوند، خورشیدِ یگانه و رسولان آن را تاب پذیرش ندارند. جمعی از هنرمندان موسیقی، مؤسسات فرهنگی، هنری عرصه موسیقی، دفتر موسیقی وزارت فرهنگ و ارشاد اسلامی، انجمن موسیقی ایران، شعب استانی انجمن و دفتر سرود، ضمن اعلام انزجار خود از اقدام غیرمسئولانه در هتک‌ حرمت مصحف شریف قرآن، این عمل ننگین را محکوم می‌کنند. به‌ امید آنکه روزی همه‌ انسان‌های جهان زیر پرچم ادیان الهی در احترام و آرامش باشند و کوردلان و زندیقان، خود را در تابش یگانه‌ کلام‌الله قرار دهند. لازم به ذکر است پیش از این هم هنرمندان تئاتر و اداره کل هنرهای نمایشی بیانیه دیگری را در محکومیت اهانت به مقدسات مسلمانان منتشر کرده بودند، همچنین هنرمندان بنیاد فرهنگی روایت فتح هم بیانیه‌ای را در محکومیت اهانت به قرآن صادر کرده بودند. محمد خزاعی رئیس سازمان سینمایی کشور نیز از ممنوعیت حضور آثار سینمای سوئد در ایران خبر داده و بر لزوم مقابله با این اقدامات از زبان هنر و با ساخت آثار سینمایی تأکید کرد. پایان پیام/


",arts-media,"۱۰:۵۳
                                        ۱۴۰۲-۵-۳"
146,"
                                        نگاهی به آثار مستند با موضوع عزاداری ماه محرم
                                    ","
خبرگزاری فارس ـ گروه هنر و رسانه: در طول تاریخ هنر سوژه‌های بسیاری هستند که تبدیل به موضوعات اصلی ساخت و خلق یک اثر هنری شده‌اند، آثاری که هر کدام هدفی را دنبال کرده و به تناسب هدف و موضوعشان پرمخاطب و یا ماندگار شده‌اند. در میان تمامی موضوعات شاید دفتر هنر ایرانی بیشتر با محوریت آثاری ورق خورده باشد که ریشه در اعتقاداتمان دارند، اعتقاداتی که وجه تمیز ایرانیان با دیگر ملت‌هایی است که هر کدام آیینه‌ای را برای نشان دادن تاریخ خود انتخاب کرده‌اند. اما از میان تمامی این اعتقادات شاید حادثه عاشورا یکی از مهم‌ترین و البته ریشه‌ای‌ترین موضوعاتی باشد که در عمق جان و اعتقاد ما ریشه دوانیده است‌، موضوعی که شاید هرچه می‌گذرد اهمیتش برای ما بیشتر از قبل روشن شده و طبیعتا نقش مهمی هم در تولیدات مستند ایران دارد،‌ مستندهایی که هرکدام تلاش کرده‌اند به شکلی، زاویه‌ای از محرم، عاشورا و عزاداری‌های این ایام را روایت کنند. در این گزارش سعی داریم تا نیم‌نگاهی به بعضی از آثار عاشورایی حوزه مستند داشته باشیم. ناصر تقوایی، راوی آیین‌های مهم نام ناصر تقوایی به‌عنوان یکی از مهم‌ترین فیلمسازان ایرانی در تاریخ سینمای ایران ماندگار است، فردی که به واسطه فیلم‌های همچون «ناخدا خورشید» و «کاغذ بی‌خط» در اذهان اهالی سینما خواهد ماند. اربعین تقوایی جدا از کارگردانی آثاری که گفته شد تلاشی چند باره در قالب مستند و برای روایت آیین‌های عزاداری ایرانیان در ماه محرم دارد، «اربعین» نام اولین مستندی است که وی در سال 1349 ساخته است؛ مستندی ۱۹ دقیقه‌ای که روایتی از آیین عزاداری در مسجد دهدشتی شهر بوشهر هم زمان با روز اربعین ارایه می‌دهد. از نکات جالب این مستند روایت کاملاً تصویری و فاقد گفتارمتن آن است.  تقوایی در گفتگویی چگونگی ساخت این مستند را روایت می‌کند؛ «ما رفته بودیم از مراسم عاشورا در بوشهر فیلم بگیریم. من بچه جنوبم و مراسم مذهبی را در آن خطه خوب می‌شناسم. رییس شهربانی بوشهر اما اجازه نداد و گفت شما می‌خواهید عقب‌ماندگی مردم ما را به خارجی‌ها نشان دهید. ساعت‌ها با او بحث کردیم که این فیلم مال تلویزیون است و اگر مشکلی داشته باشد حتما اجازه پخشش را نمی‌دهند. شما کاسه داغ‌تر از آش نشوید... این مخالفت ۴۰ روز طول کشید و نهایت به ما اجازه دادند از مراسم اربعین فیلم بگیریم.» مشهد قالی شاید اگر بخواهید یکی از آیین‌های عزاداری منحصر به فرد در ایران را مثال بزنید گزینه اولتان آیین قالی‌شویان مشهد اردهال به یاد شهادت امامزاده حسین و غسل و تدفین او در آن محل باشد، تقوایی چندی بعد از ساخت مستند «اربعین»،‌ «مشهد قالی» را برای روایت و ماندگاری آیین عزاداری قالیشویان مشهد اردهال ساخت.  تقوایی در روایتی از این مستند، گفته است که نسخه اصلی آن با همراهی چهار فیلمبردار و یک گروه بزرگ ضبط شد و نگاتیوهای آن برای ظهور به ایتالیا رفت اما هیچگاه برنگشت! او می‌گوید؛ «فیلم موجود فیلمی است که یکسال بعد من به اتفاق یک فیلمبردار رفتم و آن را ساختم و هنوز هم افسوس فیلم گمشده را می‌خورم.» «تمرین آخر» و ثبت تعزیه در یونسکو فعالیت‌های ناصر تقوایی در قالب مستند و برای نشان دادن عزاداری در ایران بعد از انقلاب هم ادامه پیدا کرد، «تمرین آخر» نام مستندی است که تقوایی سال 1383 آن را برای ثبت جهانی تعزیه در یونسکو ساخت.  این مستند در دو نسخه، یکی کوتاه برای یونسکو و دیگری بلند برای مرکز هنرهای نمایشی وزارت ارشاد کارگردانی شده است. مجید مجیدی و نوای عاشقی مجیدی شاید نامی آشنا میان کارگردانان برتر سینمای ایران باشد، کارگردانی سینمایی «بچه‌های آسمان» توانسته تا نگاه شاعرانه او به قاب تصویر را نشان دهد، مجیدی فعالیت سینمایی خود را با ساخت مستند شروع کرده است و آثار قابل توجی را هم در کارنامه مستندسازی خود دارد، شاید «رضای رضوان» معروف‌ترین اثر مستند مجیدی باشد که با روایتی از کفشداری حرم امام رضا( ع) بارها از شبکه‌های مختلف سیما پخش شده است.   «نجوای عاشورایی» نام مستندی است که مجیدی آن را در زمینه آیین‌های عاشورایی و در سال 1378 کارگردانی کرده است؛ مستندی کوتاه درباره عزاداری و سینه‌زنی در حسینیه کربلایی‌ها در تهران که با استفاده از ۱۱ دوربین به ثبت و ضبط نماهایی متفاوت و تاثیرگذار از این آیین پرداخت. مجیدی درباره انگیزه ساخت مستند «نجوای عاشورایی» گفته است؛ «علت ساخت این مستند، خلایی بود که در این نوع کارها احساس می شد؛ این مجموعه بدون هیچ سفارشی و تنها به دلیل وجود دغدغه ساخت فیلم هایی با نگاه معرفت دینی و در عین حال دارای جهات هنری تهیه شده است.» تباکی، بهمن کیارستمی در تباکی بهمن کیارستمی فرزند عباس کیارستمی گروهی از مداحان را در جریان یک سفر زیارتی و اجرای مداحی دنبال می‌کند. فیلم در سومین دوره جشنواره مستند کیش در اسفند سال ۸۰ جایزه منتقدان و نویسندگان را دریافت کرد. اما تباکی یعنی چه؟ تباکی که نامی نامعمول برای یک فیلم به نظر می‌رسد در لغت به معنای نشان دادن حالت گریه است، حالتی است که شما روضه را می‌شنوید،‌ حالتان دگرگون شده و ناراحتید اما اشکی از چشمانتان جاری نمی‌شود،‌ شما برای گرم شدن مجلس سید‌الشهدا (ع) حالت گریه می‌گیرید.   بهمن کیارستمی در جشنواره مستند کیش درباره ایده اولیه فیلم گفته است: «ایده اولیه فیلم از جایی شروع شد که یک آگهی برای تدریس مداحی در روزنامه دیدم و تصمیم گرفتم درباره این کلاس فیلمی بسازم، ولی بعد از چند روز تصویربرداری متوجه شدم که گروه مداحان تهرانی، برای زیارت عازم مشهد هستند، بنابراین با دوست و همکارم بابک سالک به گروه ملحق شدیم و از این سفر و مراسم مداحی، تباکی را ساختیم.» در تباکی با ریتمی تند و لحنی بازیگوش سفر زیارتی مداحان، گفتن‌های مداومشان از شان گریه گرفتن از مردم و در نهایت گریه کردن‌های خودشان در مراسمی در پایان فیلم را می‌بینیم. مانی پتگر فیلم‌ساز سینمای تجربی درباره تباکی می‌نویسد: «شاید بشود گفت که در نحوه برخورد کیارستمی‌ها با شخصیت‌های اصلی فیلم‌هایشان، یک نقطه مشترک وجود دارد و آن این‌که مداح‌های تباکی همان‌قدر دوست‌داشتنی‌اند، که احمدپورها در خانه دوست… » میرکریمی و ریشه در اعتقادات مذهبی رضا میرکریمی شاید یکی از مهم‌ترین کارگردانان سینمای ایران باشد، فردی که ساخته‌های داستانی‌اش هم ریشه در اعتقادات مذهبی‌اش دارد. میرکریمی یکی از اخلاق‌مدارترین شخصیت‌های سینمای ایران است که عقیده‌اش رکن اصلی فیلمسازی‌اش بوده است. شاید «زیر نور ماه» یکی از مهم‌ترین تولیدات سینمایی وی باشد،‌ فیلمی که میرکریمی خود را با آن به سینمای داستانی ایران معرفی کرد. مستندسازی رضا میرکریمی بیش از فعالیتش در سینمای داستانی نشان از دغدغه عاشورایی او دارد، وی در سال 1390 مشاور ساخت مستند «حسینیه اعظم» به کارگردانی مجید عاشقی بود، مستندی که راوی آیین عزاداری در حسینیه اعظم زنجان بود. مهم‌ترین فعالیت میرکریمی در حوزه مستندسازی عاشورایی تلاش او برای تکمیل پروژه ناتمام مرحوم رسول ملاقلی‌پور است،‌ مستندی با عنوان «شش گوشه عرش» که با تمرکز بر مراحل آماده‌سازی و نصب ضریح تازه مرقد امام حسین(ع) کلید خورده بود اما با مرگ ناگهانی ملاقلی‌پور ناتمام ماند و دو سال بعد رضا میرکریمی تکمیل آن را برعهده گرفت. کاروان محسن امیریوسفی کاروان به مراسمی آیینی در سده اصفهان می‌پردازد. همه ساله در شهر سده اصفهان، کاروانی به راه می‌افتد که در آن تمام شخصیت‌های حماسه کربلا بازسازی می‌شوند. در فیلم شخصیت‌های مختلف واقعه کربلا از قبیل شمر، حر، عمر سعد، زعفر جنی، جون و غیره در پوشش‌های ویژه خود ابتدا معرفی شده سپس عمل‌ تاریخی خود را اجرا می‌کنند. مثلا حرمله با تیر و کمانش به میدان می‌آید و یا کشیش مریوس که سربریده امام حسین(ع) را از شمر می‌خرد تا آن‌ را با احترام در مقابل کلیسایش دفن کند.  همایون امامی این فیلم را مستندی پر زرق و برق و باشکوه معرفی می‌کند، اما حرکت نداشتن را نقص عمده آن می‌داند: «فیلم خوش‌ساخت است و با استفاده ی مؤثری که از مونتاژی پرضرب و گاه ریتمیک به عمل‌ می‌آورد، به تأثیرگذاری بیشتری دست می‌یابد. باتوجه به تأکید رنگ در اجرای مراسم، تعدد آدم‌ها و تنوع رنگ می‌توان به شکوه اجرای مراسم پی برد. لیکن کاستی عمده ی فیلم به سکون‌ آن بازمی‌گردد. فیلم هیچ‌گاه شروع نشده و در همان نقطه آغاز باقی می‌ماند. به این معنی که‌ فاقد آغاز، میان و پایان است. حرکتی در فیلم شروع نمی‌شود.» البته باید گفت که برخی از روایت‌های «کاروان» به لحاظ ریشه‌های تاریخی اشکال داشته و این مستند در برخی از صحنه‌ها روایتی ناصحیح را ارائه می‌دهد. اینها تنها گوشه‌ای از آثار بسیاری است که به محرم و آیین‌های مختلف عزاداری در این ایام پرداخته است، قطعا آثار بیشتری در این حوزه وجود داشته و در ادامه ساخته خواهد شد. پایان پیام/


",arts-media,"۱۱:۴۵
                                        ۱۴۰۲-۵-۵"
147,"
                                        روایت سریال «محرمانه» از توطئه دشمنان علیه دانشمندان ایرانی
                                    ","
به گزارش خبرگزاری فارس، سریال ۲۴ قسمتی «محرمانه» در ژانر جنایی ـ علمی تولید مشترک صداوسیما و موسسه فرهنگی هنری اندیشه شهید آوینی به زودی به آنتن شبکه سه می‌رسد. «محرمانه» به تهیه‌کنندگی سیدرامین موسوی، کارگردانی محمود معظمی و نویسندگی مهدی حمزه در بستر داستانی، روایتی واقعی است از پیشرفت‌های علمی دانشمندان کشورمان در حوزه پزشکی که توطئه مغرضانه دشمن را در بر دارد تا با ایجاد اختلال، مانع از دست‌یابی ایران به موفقیتی بزرگ شوند.  در سریال «محرمانه» بازیگران زیادی به ایفای نقش می‌پردازند. بازیگرانی همچون لاله اسکندری، علیرام نورایی، نسیم ادبی، فاطمه گودرزی، مجید مظفری، ایرج نوذری، رحیم نوروزی، رضا توکلی، رویا میرعلمی، کمند امیرسلیمانی و... و نیز جمعی از بازیگران ترکیه، هلند و آفریقایی در آن ایفای نقش می‌کنند.  جزئیات بیشتری از این سریال در روزهای آتی اعلام خواهد شد. پایان پیام/


",arts-media,"۱۶:۰۷
                                        ۱۴۰۲-۵-۴"
148,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",arts-media,"۱۱:۰۳
                                        ۱۴۰۲-۶-۴"
149,"
                                        گفتگوی تفصیلی| مهدی‌پور: اهالی رسانه از سال‌ها پیش خواهان احیای جشنواره مطبوعات بودند
                                    ","
خبرگزاری فارس ـ گروه هنر و رسانه: روزی که وزیر فرهنگ و ارشاد اسلامی، فرشاد مهدی‌پور را برای معاونت مطبوعاتی‌اش انتخاب کرد، روزنامه‌نگاران فراوانی از این انتخاب، استقبال کردند. حتی محمد خدادی، معاون مطبوعاتی دولت گذشته نیز که دولتش مشی کاملا متفاوتی با دولت سیدابراهیم رئیسی داشت، انتخاب مهدی‌پور به‌عنوان معاون جدید امور مطبوعاتی را انتخابی خوب و مناسب ارزیابی کرد و گفت: او از جنس رسانه است و آشنایی خوبی با ابعاد مختلف حوزه رسانه دارد. مؤسس و سردبیر روزنامه صبح‌نو، عضو هیأت مدیره خبرگزاری مهر و روزنامه‌های جام‌جم، صبح‌نو و تهران‌تایمز و سایت خبری فردا، مدیر خبرگزاری‌های خانه ملت و شانا (پایگاه اطلاع‌رسانی وزارت نفت)، سردبیری هفته‌نامه‌های پنجره، سروش‌هفتگی و آینده‌سازان، دبیری روزنامه‌های همشهری و خبر و خبرنگاری در روزنامه‌های قدس و جام‌جم و خبرگزاری فارس، بخشی از سوابق تأسیسی و مدیریت رسانه‌ای کسی است که دکترای سیاست‌گذاری فرهنگی دارد و تاکنون بیش از ۱۰ عنوان کتاب در حوزه‌های سواد رسانه، مسائل سیاسی، فتنه ۸۸ و ... از او منتشر شده است.  درباره نقش معاونت مطبوعاتی در سپهر رسانه‌ای کشور، انجمن‌های صنفی روزنامه‌نگاری، تنظیم‌گری محتوای فضای مجازی و تجربه برگزاری جشنواره رسانه‌های کشور با معاون مطبوعاتی وزیر فرهنگ و ارشاد اسلامی به گفت‌وگو نشستیم که در ادامه می‌خوانید: از ابتدای فعالیت رسانه‌ای، نوعا به اقدامات تأسیسی در فضای رسانه‌ها پرداخته‌اید و چند مورد شاخص هم در میان سوابق شما به چشم می‌خورد. کار تأسیسی چه چالش‌هایی دارد؟ شروع فعالیت رسانه‌ای من از مجله نگاره و در زمان فعالیت در اتحادیه انجمن‌های اسلامی دانش‌آموزان بود. این مجله پیشتر به شکل دانش‌آموزی منتشر می‌شد، اما بعدها با رویکرد حرفه‌ای تغییراتی در آن اعمال شد. مدت کوتاهی در موسسه همشهری و پس از به عنوان مدیرعامل خبرگزاری شانا (نفت) فعالیت داشتم که تغییرات ساختاری مختلفی در آن دوره انجام شد.  پس از خبرگزاری شانا هم در خبرگزاری خانه ملت، هفته نامه پنجره، سروش هفتگی و روزنامه صبح نو کار کردم. به طور کلی تغییر و تاسیس در فضای رسانه‌ها اشکالاتی دارد. اشکال اول این است که در بسترهای جدید، نیروی انسانی زبده وجود ندارد. به طور مثال در دوره‌ای که همه نیروها به سمت فضای مجازی حرکت کردند، نیروی زبده کار مطبوعاتی کاهش پیدا کرد. پس در شرایط موجود پیدا کردن نیروی انسانی موضوع مهمی بود. به لطف حق در سال‌های فعالیت رسانه‌ای، به جز دو سه نیروی کلیدی از همان رسانه، مابقی کار را با نیروی‌های جدید پیش بردیم. نکته مهم دوم پشتیبانی است. شما در هر رسانه جدید باید نسبت به تامین منابع آن فکر کنید. ضمن اینکه باید به درآمدزایی و تامین مالی نیروی انسانی آن بیندیشید. نکته سوم این است که باید برای بقای مجموعه فکر کنید. به طور کلی باید مجموعه اقداماتی در حوزه تاسیس انجام شود که تغییرات بنیادین بدون توجه به این نکات به سرانجام نمی‌رسد.  از ابتدای شروع کار در معاونت مطبوعاتی وزارت ارشاد، واکنش‌های مختلفی از سوی اهالی رسانه نسبت به شما وجود داشت. با توجه به اینکه پیش‌تر در قامت مدیر یک رسانه فعالیت داشتید، در دوره جدید چالش خاصی در مواجهه با رسانه‌ها نداشتید؟ یک نکته لازم است بیان شود و آن هم اینکه معاونت مطبوعاتی متولی ۴ حوزه است نه فقط رسانه‌ها و مطبوعات. یکی از حوزه‌های آن رسانه است که ذیل اداره کل مطبوعات داخلی فعالیت دارد. حوزه دوم، رسانه‌های خارجی است. حوزه سوم تبلیغات تجاری که در سراسر کشور حتی تبلیغات تلویزیونی نیز باید از معاونت مطبوعاتی مجوز کسب کنند. حوزه چهارم هم به مسائل آموزشی مرتبط می‌شود و دفتر مطالعات در آن وجود دارد. پس معاونت مطبوعاتی فقط مسئول تامین رسانه‌ها نیست. همانطور که گفتید از ابتدا با خوش اقبالی از سوی اهالی رسانه روبرو بودم. البته ناگفته نماند که معاونان مطبوعاتی سابق هم نوعاً خارج از این حوزه نبودند. می‌توان گفت تمام معاونان مطبوعاتی سابق همگی آدم‌های خبره‌ای بودند و همه این افراد از چهره‌های شناخته شده حوزه رسانه‌ها هستند. همین نکته باعث شده در سال‌های مختلف نوعی ثبات در این معاونت به وجود بیاید.  به هر حال معاونت مطبوعاتی نهاد سیاستگذار است و موقعیت ستادی دارد. مجموعا در طول حدود ۲۰ سفر استانی حتما یک جلسه با اصحاب رسانه و بازدید از کانون‌های تبلیغاتی یا پیشکسوتان داشته‌ام.  معاونت مطبوعاتی متولی 4 حوزه است. یکی از حوزه‌های آن رسانه است که ذیل اداره کل مطبوعات داخلی فعالیت دارد. حوزه دوم رسانه‌های خارجی است. حوزه سوم تبلیغات تجاری که در سراسر کشور حتی تبلیغات تلویزیونی نیز باید از معاونت مطبوعاتی مجوز کسب کنند. حوزه چهارم هم به مسائل آموزشی مرتبط می‌شود و دفتر مطالعات در آن وجود دارد  در تهران هم سه نوع ارتباط با رسانه‌ها داریم. ارتباط موضوعی، جلسات هم‌اندیشی با اصحاب رسانه در مناسبت‌های مختلف و جلسات توجیهی در موضوعات مختلف و سلسله مسائل اقتصادی، فرهنگی، امنیتی و سیاسی که باعث می‌شود اهالی رسانه در حال رفت و آمد به معاونت باشند. به همین میزان با رسانه‌های خارجی، با اساتید علوم ارتباطات و کانون‌های تبلیغاتی نیز جلساتی صورت می‌گیرد. در دهه ۷۰ «فصلنامه رسانه» ذیل دفتر مطالعات و تحقیقات رسانه‌ها در معاونت مطبوعاتی منتشر می‌شد که مرجع آموزشی بسیاری از اهالی رسانه بود. حتی خیلی از آن‌ها با همین منابع روزنامه‌نگار شدند. در حال حاضر وضعیت آموزش‌های روزنامه‌نگاری چگونه است؟ در دوره‌هایی که اشاره داشتید، ما به این میزان مراکز آموزشی رسانه‌ها و روزنامه‌نگاری در سطح کشور نداشتیم. امروزه حدوداً بیش از ۲۰ دانشکده و مرکز آموزشی در حوزه روزنامه‌نگاری و روابط  عمومی داریم. مرکز مطالعات رسانه‌ها در دهه ۸۰ به جهت اینکه هنوز از الگوهای قدیمی آموزش روزنامه‌نگاری استفاده می‌کرد، از مرکزیت آموزش خارج شد. همانطور که شاهدیم در دهه ۸۰ روزنامه‌نگاری‌های تصویری و مجازی وارد کار شد. مثلاً گرافیکی که در دهه‌های ۶۰ و ۷۰ یاد گرفته بودیم، در دهه ۸۰ منسوخ شده بود. دفتر به میزان این تغییرات، تغییر نکرد. بنده خدمت برخی از آقایان گفته‌ام که ایده پیشرو شما در تاسیس دفتر مطالعات در ۳۰ سال پیش ایده خوبی بود، اما دفتر مطالعات باید هم اکنون ایده پیشرویی برای ۳۰ سال آینده داشته باشد. این نکته را در دستور کار خود در معاونت مطبوعاتی گذاشته‌ایم و شورای پژوهش در همین راستا تشکیل شده است.   کار دوم ما، آموزش است. در شرایط فعلی اقبال نسبت به مسائل آموزشی بالاست و در حالی که زمستان گذشته کشور درگیر اغتشاشات بود، بیش از ۸۰۰ نفر به صورت وبیناری در کارگاه‌های آموزشی شرکت کردند. بحث‌های مرتبط با اخبار جعلی و سواد رسانه‌ای را سعی کردیم در مسائل آموزشی گسترش دهیم. رویدادهای جشنواره‌ای در استان‌ها با ترتیبات، قالب‌ها و رویکردهای جدید ابلاغ شده و همه استان‌ها می‌توانند برای خودشان جشنواره‌های استانی برگزار کنند. متولی محتوا و داوری این جشنواره‌ها، دفتر مطالعات است. پس تلاش ما این بوده که دوره‌های آموزشی را با موضوعات جدید به‌روزرسانی کنیم. مثلا برای حوزه علوم شناختی با مرکز علوم شناختی تفاهمی انجام شده که دوره‌های آموزشی برای خبرنگاران انجام شود. این‌ها همه موضوعات جدیدی است که دفتر مطالعات به آن‌ها توجه می‌کند.  انجمن‌های صنفی مختلفی با طیف‌ها و گرایش‌های متنوع در فضای رسانه‌ای کشور فعالیت دارند. گاهی شاهدیم برخی از این تشکل‌ها رویکرد سیاسی هم اتخاذ می‌کنند. این تقابل را در انجمن‌های صنفی روزنامه‌نگاری چگونه ارزیابی می‌کنید؟ ما سه گروه انجمن صنفی در حوزه رسانه‌های داخلی داریم. یک گروه از وزارت رفاه مجوز می‌گیرند. خانه‌های مطبوعات هم از اداره کل ارشاد مجوز می‌گیرند. گروه سوم هم موقعیت‌های محلی دارند و استانداری یا بسیج رسانه مجوز فعالیت‌ این گونه از رسانه‌ها را داده اند. پس ما با گروه‌های مختلفی از انجمن‌ها مواجه هستیم. تعامل ما با همه انجمن‌ها در بحث‌های حرفه‌ای پایدار است. برخی از تشکل‌ها که به طور خاص از معاونت مطبوعاتی درخواست ویژه‌ای دارند مورد حمایت قرار می‌گیرند. حتی انجمن‌های دارای مجوزی که صورت‌هایی از فعالیت‌های صنفی ـ سیاسی نیز دارند، مورد حمایت واقع می‌شوند. تشتت و اختلافاتی هم وجود دارد، ولی ما در معاونت مطبوعاتی تلاش داریم تا لایه صنفی انجمن‌ها را با مشورت اصناف پیش ببریم. هیات نظارت بر مطبوعات هفت عضو دارد که برای یک عضو آن انتخابات صنفی برگزار می‌شود. یعنی صنف یک نماینده منتخب خود را در این هیات دارد و تلاش ما هم این است که روابط حرفه‌ای خود با این اصناف را دنبال کنیم. امیدواریم این بخش به حرکت صنفی خود وفادار باشد و کار سیاسی را وارد فضای کاری خود نکند.  تعامل ما با همه انجمن‌ها در بحث‌های حرفه‌ای پایدار است. برخی از تشکل‌ها که به طور خاص از معاونت مطبوعاتی درخواست ویژه‌ای دارند، مورد حمایت قرار می‌گیرند. حتی انجمن‌های دارای مجوزی که صورت‌هایی از فعالیت‌های صنفی ـ سیاسی نیز دارند مورد حمایت واقع می‌شوند  با توجه اینکه معاونت مطبوعاتی حوزه‌های مسئولیت را بر عهده دارد، آیا تاکنون در بحث تنظیم‌گری محتوای فضای مجازی مداخله‌ای از سوی معاونت صورت گرفته است؟ طبق قانون مطبوعات، هر فعالیت رسانه‌ای در حوزه صوت، تصویر و متن در هر بستری بر عهده هیات نظارت بر مطبوعات و وزارت فرهنگ و ارشاد اسلامی است. پس ما هیچ تفکیکی بین بخش‌های مجازی، حقیقی یا مکتوب دیداری و شنیداری که خارج از صداوسیما فعالیت می‌کنند، نداریم. یعنی در کشور یک نظام یکپارچه رسانه وجود دارد که قانون مطبوعات از آن پشتیبانی می‌کند. هیات نظارت رگولاتور آن است و قدیمی‌ترین نظام تنظیم‌گری در کشور محسوب می‌شود؛یک هیات فراقوه‌ای که بیش از چهار دهه فعالیت دارد. سهم قابل توجهی از رسانه‌هایی که مجوز می‌گیرند پایگاه‌های خبری هستند که به طور کلی در بستر فضای مجازی فعالیت می‌کنند و تقریبا تمام رسانه‌های مکتوب، بخش فضای مجازی دارند.  همچنین در وزارت ارشاد یک مرکز توسعه فرهنگ و هنر در فضای مجازی داریم که قبلا با نام مرکز رسانه‌ها دیجیتال فعالیت داشت. این مرکز خود را متولی رسانه‌های غیرخبری می‌داند و بیش از ۳۰۰ هزار واحد ثبتی در آنجا دیده می‌شود که تماما آن‌ها در بستر فضای مجازی حضور دارند. پس در وزارت فرهنگ و ارشاد اسلامی نه تنها نسبت به این بخش بی توجه نیستیم، بلکه تکالیفی داریم که هیأت وزیران یا مجلس وضع کرده است.  طبق قانون مطبوعات، هر فعالیت رسانه‌ای در حوزه صوت، تصویر و متن در هر بستری بر عهده هیات نظارت بر مطبوعات و وزارت فرهنگ و ارشاد اسلامی است  آیا در آینده پیش رو می‌توان وجود مرکزی فراقوه‌ای را در نظارت بر محتوا‌های صوتی و تصویری فضای مجازی در نظر داشت؟ هیأت نظارت بر مطبوعات همین موقعیت را در حوزه رسانه‌ها دارد. نهادی فراقوه‌ای و هفت دستگاهی که قدیمی‌ترین تنظیم‌گر محتوا در کشور است. یا باید این تنظیم‌گر توسعه پیدا کند و به تنظیم‌گر محتوا ارتقاء وضعیت بدهد و ساختارهای آن اصلاح شود، یا اینکه ما باید یک تنظیم‌گر جدید و واحد در کشور به وجود بیاوریم. تنظیم‌گری محتوا امر بسیار مهم و حاکمیتی است و یک سازمان خاص نمی‌تواند متولی آن باشد. ممکن است برخی بخش‌های دیگر بر خلاف وزارت ارشاد ساز و کار فراقوه‌ای نداشته باشند و الزاما یک سازمان خود را متولی این حوزه بداند. اینجاست که بحث تعارض منافع و شبهات و شائبه‌های آن به وجود می‌آید.  مرکز ملی فضای مجازی برای همین عنوان به وجود آمده و در سال ۹۱ مصوبه‌ای با عنوان «تنظیم‌گر تنظیم‌گران» دارد که مجددا در سال ۱۴۰۱ به‌روزرسانی شده است. آنجا گفته شده که تنظیم‌گران مختلف در آنجا عضو شوند و یک نهاد تنظیم‌گری ملی به وجود بیاید. به طور کلی دو راه پیش رو داریم. یا یک تجمیع جدیدی برای حوزه محتوا شکل بدهیم یا یکی از سازه‌های موجود که کارکرد حداقلی مثبتی داشته را توسعه بدهیم.  امسال شاهد برگزاری جشنواره رسانه‌های کشور پس از وقفه‌ای طولانی بودیم. از علت این وقفه طولانی و زمان برگزاری نمایشگاه مطبوعات در سال جاری برای ما بگویید.  از ابتدای حضور ۲۲ ماهه بنده در معاونت مطبوعاتی، در استان‌ها و در میان اهالی رسانه این مطالبه وجود داشت که جشنواره ملی مطبوعات دوباره تأسیس شود. تصور ما این بود که دیگر جشنواره مطبوعات را نمی‌توان برگزار کرد و از آنجا که غلبه رسانه‌های مکتوب کاسته شده، جشنواره ملی رسانه‌های کشور باید برگزار شود. اراده معاونت مطبوعاتی از ابتدا این بود که این برنامه با یک رویداد ملی دیگر تطبیق پیدا کند. پارسال برای اولین بار در روز خبرنگار یک رویداد خلق شد و آیینی برای روز خبرنگار در تالار وحدت گرفتیم. در همان زمان تصمیم گرفته شد که این رویداد به یک سازه پایدار تبدیل شود. بنابراین مقرر شد روز ۱۷ مرداد اختتامیه جشنواره‌ رسانه‌های کشور باشد. این رویداد به آیینی تبدیل شد که روز خبرنگار با جشنواره تطابق داشته باشد و فقط یک گرامیداشت معمولی برای بررسی مسائل نباشد و اصحاب رسانه نتایج عملکرد خودشان را نیز ببینند.  حدود هفت هزار اثر به این جشنواره رسید که نسبت به آخرین دوره جشنواره که سال‌ها پیش برگزار شده بود، تعداد آثار سه برابر شده بود. در این دوره تعداد جوایز نزدیک به ۲۰ جایزه رسیده بود. سه مرحله داوری آثار انجام شد که در داوری نهایی نزدیک به چهار هزار اثر مورد بررسی قرار گرفت.  در حال حاضر رویدادهای بین‌المللی هم مثل جشنواره خزر داریم که کشورهای حاشیه خزر هر ساله در آستاراخان روسیه برای این جشنواره رسانه‌ای دور هم جمع می‌شوند. برای این، یک جشنواره محلی پایه‌گذاری شد که آثار برتر آن به جشنواره آستاراخان راه پیدا می‌کند. همچنین جشنواره‌های مختلفی در مناطق مختلف کشور برگزار می‌شود. برای مثال جشنواره طنز گل آقا یادبود مرحوم صابری فومنی در زادگاه او واقع در فومن برگزار می‌شود. همچنین برای مریم کاظم‌زاده جشنواره زن تراز انقلاب اسلامی در زادگاه ایشان در شیراز برگزار خواهد شد. برای کودکان برنامه‌ای جداگانه طراحی شده و در حوزه بین‌الملل نیز به زودی جشنواره‌ای با عنوان جشنواره خورشید را در شهر مشهد خواهیم داشت که در موضوع زن و رسانه تعداد قابل توجهی از اصحاب رسانه حوزه زنان در سراسر جهان در این جشنواره حضور می‌یابند.  تلاش ما این بوده که در وهله اول برای اینکه اصحاب رسانه‌ها آثار خود را در این رویدادها ببینند، تعداد جشنواره‌ها را افزایش دهیم. دوم اینکه استان‌های کشور هم تا حد امکان در این جشنواره مشارکت داشته باشند. امسال ان‌شاءالله نمایشگاه مطبوعات نیز که حدود پنج ـ شش سال متوقف شده در فصل پاییز با عنوان نمایشگاه رسانه‌ها برگزار خواهد شد.  ما تجربه برگزاری همزمان نمایشگاه کتاب و مطبوعات را در دهه ۷۰ داریم. آیا در شرایط فعلی امکان برگزاری همزمان نمایشگاه کتاب و مطبوعات وجود دارد؟ علت اینکه نمایشگاه مطبوعات با تاخیر برگزار شد، این بود که قصد داشتیم نمایشگاه مطبوعات در کنار نمایشگاه کتاب برگزار شود. در دو دوره‌ای که نمایشگاه کتاب برگزار شده غرفه مطبوعات را در نمایشگاه تأسیس کردیم. این حرکتی در جهت برگزاری نمایشگاه مطبوعات در کنار نمایشگاه کتاب بود که امکان پشتیبانی برای هردوی آن‌ها سخت بود. بنده شخصا با برگزاری همزمان این دو نمایشگاه در کنار هم موافق بودم، اما دوستان استدلال‌های دیگری برای اهمیت جداسازی این دو نمایشگاه داشتند.  چون فرصت شما تنگ است و باید به یکی دیگر از برنامه‌های روز خبرنگار در استان گلستان برسید، سئوالاتمان را محدود کردیم، اما اگر نکته‌ای باقی مانده، می‌شنویم. دو نکته قابل طرح است. نکته اول اینکه تلاش ما این بوده نظامات رتبه‌بندی رسانه‌ها را به‌روزرسانی کنیم. تمام نظامات رتبه‌بندی سایت‌ها، خبرگزاری‌ها و روزنامه‌ها را بازنگری و ابلاغ کردیم. دوم هم اینکه همه لوایح،‌ آیین‌نامه‌ها و قواعد این حوزه بازنگری شد. پس تلاش کردیم در همین مدت تمام لوایح را به جهت به‌روزرسانی با شرایط موجود مورد بررسی قرار بدهیم. بعضی از قواعد مربوط به قانون مجلس سال ۱۳۳۵ بود. برخی از آیین نامه‌های دولتی بیش از سه دهه از تاریخ آن گذشته است. البته مسیر هموار نیست، ولی امیدواریم به سرانجام برسد. پایان پیام/


",arts-media,"۱۰:۱۹
                                        ۱۴۰۲-۵-۲۱"
150,"
                                        تبلیغات 24 ساعته ازکی و دیجی کالا در تلویزیون
                                    ","
به گزارش خبرگزاری فارس، چند روز پس از جنجال دو پلتفرم دیجی کالا و ازکی، شبکه‌های مختلف تلویزیون به صورت پرحجم مشغول پخش تبلیغات این دو پلتفرم است. چند هفته قبل به دنبال هنجارشکنی دسته جمعی کارکنان این دو پلتفرم، دفاتر آنها توسط مرجع قضایی پلمب شد. دیجی کالا و برخی پلتفرم‌های هم سو که سرمایه گذاران خارجی دارند در اغتشاشات پاییز گذشته به مثابه یک جریان سیاسی اپوزیسیون به صورت تمام قد از اغتشاشات حمایت می‌کردند. کارشناسان نسبت به عملکرد غیراقتصادی این پلتفرم‌ها که بعضا با سرمایه گذاری خارجی در ایران فعالیت می کنند هشدار می‌دهند. پایان پیام/


",arts-media,"۲۲:۳۹
                                        ۱۴۰۲-۵-۲۸"
151,"
                                        برپایی موکب رسانه‌ای تاسوعا و عاشورای رادیو جوان در تهران و  اردبیل
                                    ","
به گزارش خبرنگار رادیو و تلویزیون خبرگزاری فارس، شبکه رادیویی جوان در تاسوعا و عاشورای حسینی در شهر تهران در قطعه شهدای بهشت زهرا و حرم حضرت عبدالعظیم حسنی و در شهر اردبیل در میدان عالی قاپوی این شهر موکب عزای امام حسین (ع) را برپا خواهد کرد. علیرضا محمدنیا مدیر گروه تاریخ و معارف رادیو جوان درباره ویژه برنامه‌های تاسوعا و عاشورای حسینی این شبکه توضیح داد: رادیو جوان در روز تاسوعای حسینی ویژه برنامه‌ای را به صورت محیطی در قطعه شهدای بهشت زهرای تهران در کنار مزار شهید پلارک اجرا خواهد کرد. این برنامه با حضور خانواده شهدای مدافع امنیت به صورت زنده تقدیم شنوندگان خواهد شد. همچنین در ظهر عاشورای حسینی نیز عوامل رادیو جوان با حضور در حرم حضرت عبدالعظیم حسنی، به صورت زنده عزاداری اباعبدالله الحسین (ع) را از این مکان مقدس شنیدنی خواهند کرد و در مقاطعی نیز به پوشش مراسم عزای امام حسین (ع) در این حرم خواهند پرداخت. محمدنیا ادامه داد: در این دو برنامه که «به عشق حسین (ع)» نام دارد، ضمن تقدیر از خانواده شهدای مدافع امنیت، تلاش می‌کنیم با حضور مداحان، کارشناسان مذهبی، روایتگران عاشورایی و گروه‌های سرود مذهبی مراسم عزای امام حسین (ع) را در آنتن زنده رادیو جوان برپا کنیم. برنامه «به عشق حسین (ع)» به تهیه‌کنندگی عباس پیری و با اجرای ابوالفضل اینانلو و راضیه سادات هاشمی از ساعت 9:30 روز تاسوعا و عاشورا روی آنتن زنده رادیو جوان خواهد رفت. رادیو جوان در روز تاسوعا و عاشورای حسینی 1402 که با روز ملی اردبیل نیز مقارن شده است با همکاری صدا وسیمای مرکز اردبیل به پوشش تجمع عزاداران حسینی در میدان عالی قاپوی این شهر خواهد پرداخت. زهره عبدالرحیم تهیه‌کننده این ویژه برنامه توضیح داد: ویژه برنامه «من حسینی‌ام» سوگواره رادیویی است که به همکاری مشترک رادیو جوان و مرکز اردبیل به پوشش مراسم و آیین‌‎های عزاداری اردبیل خواهد پرداخت. این برنامه به صورت زنده و محیطی از مسجد عالی قاپو، واقع در میدان عالی قاپوی اردبیل روی با حضور سیاه‌پوشان عزای اباعبدالله الحسین (ع) آنتن رادیو جوان خواهد رفت و تلاش خواهیم کرد در کنار پوشش این تجمع، زیست مذهبی و دینی مردم شهر اردبیل را به شنوندگان رادیو جوان معرفی کنیم. تهیه‌کننده ویژه برنامه «من حسینی‌ام» در پایان اظهار کرد: این برنامه در روز تاسوعا از ساعت 14:30 و روز عاشورا از ساعت 17 با اجرای فاطمه امجدیان و صغری فرشید و به تهیه‌کنندگی زهره عبدالرحیم و رسول مهاجر از رادیو جوان پخش می‌شود. پایان پیام/


",arts-media,"۱۱:۱۸
                                        ۱۴۰۲-۵-۴"
152,"
                                        ایسفا، انجمنی که فیلم کوتاه را دستاویز سیاست‌زدگی کرد
                                    ","
خبرگزاری فارس ـ گروه سینما: جشنواره فیلم کوتاه «ایسفا» چند روز پیش پوستر سیزدهمین دوره خود را منتشر کرد،‌ پوستری با عکسی از سوسن تسلیمی در فیلم «مرگ یزدگرد»، پوستری که از ابتدای رونمایی و از زمان مراسم آن وارد حواشی متفاوتی شده و رویکردی سیاسی به خود گرفت. انجمن فیلم کوتاه ایران (ایسفا) شاید از زمان برگزاری سی‌ونهمین جشنواره فیلم کوتاه تهران بود که وجهه سیاسی خود را پررنگ کرد، روزگاری که با تحریم جشنواره فیلم کوتاه آن دوره و همچنین اظهار نظراتی مبنی بر تعطیلی جشنواره در شرایط سیاسی و اجتماعی آن روز بدون توجه به رویکرد و اهداف فیلم کوتاه تلاش برای تعطیلی این جشنواره را در دستور کار قرار دادند. رویکرد ایسفا نسبت به جشنواره فیلم فجر آن دوره هم تفاوتی با موضعشان نسبت به جشنواره فیلم کوتاه تهران نداشت،‌ باز هم مقابله با اعتراض به هیأت داوران بخش فیلم کوتاه جشنواره شروع و با تحریم آن ادامه یافت. حال بعد از تمامی این مخالفت‌ها با برگزاری هر رویداد پویا در حوزه فیلم کوتاه و سینما انجمن فیلم کوتاه ایران نسبت به برگزاری سیزدهمین دوره جوایز ایسفا اقدام کرد، اتفاقی که برای برخی از کاربران سیننایی فضای مجازی جالب توجه بود.  زمان زیادی از اعلام برگزاری این دوره از جوایز ایسفا نگذشت که با برگزاری مراسم رونمایی از پوستر این دوره رویکرد سیاست‌زده این مجموعه در برگزاری آن مشخص شد، تصویر بی‌حجاب سوسن تسلیمی روی پوستر جشنواره و البته بیانیه‌ای که توسط اسماعیل منصف به عنوان دبیر این دوره جوایز ایسفا خوانده شد همه و همه نشان از برگزاری غیر عادی و به دور از هنر سیزدهمین دوره جوایز ایفا داشت. در بخشی از بیانیه‌ای که منصف خواند آمده است: «انجمن فیلم کوتاه ایران، تشکلی مستقل است که همواره می‌کوشد در راه تجلی آزادی اندیشه و بیان در فیلم کوتاه گام بردارد؟ مگر غیر از این است که ما خانواده فیلم کوتاه همواره در شکستن سدهای سانسور پیشرو بوده‌ایم؟ مگر غیر از این است که ما همواره بر قدرت بوده‌ایم نه با قدرت؟»  همچنین  امیر توده روستا رئیس هیأت مدیره صنف فیلم کوتاه ایران درباره اهدای نشان این دوره ایسفا گفت: «انجمن فیلم کوتاه ایران با افتخار نشان ایسفا را در سیزدهمین دوره جوایز آکادمی فیلم کوتاه ایران به خانم سوسن تسلیمی اهدا می‌کند؛ هنرمندی که سالیان دور، نقاب از چهره گشود و در زندگی خود بازیگری قدرتمند باقی ماند. او با نقش پیشروی خود به ما آموخت، آزادی هنر و هنرمند از خلق هر اثر هنری فراتر است.» سوسن تسلیمی بعد از رونمایی از پوستر گویی در سناریویی از پیش تنظیم شده پیامی را برای تایید راه و دیدگاه سیاسی این دوره از جوایز ایسفا منتشر کرد و در بخشی از آن نوشت: «آرزوی همه‌ ما آینده‌ای آزاد و روشن برای سرزمین‌مان ایران است که هنر بتواند در آن بدور از دروغ، تقلب و بی‌شرمی بازتاب راستین زندگی انسان‌ها باشد و‌ هنرمند جایگاهی را که بدرستی سزاوار آن است بازیابد.» همچنین قرار است نشان ایسفا در سیزدهمین دوره به سوسن تسلیمی اهدا شود. توقفی در کار نیست، بعد از اصلاح ادامه دهید جدای از این موارد تصویر بی‌حجاب سوسن تسلیمی در پوستر این دوره از جوایز ایسفا هم نشان دیگری از سیاست‌زدگی جشنوراه بود، سیدصادق موسوی مدیرکل دفتر جشنواره‌ها و همکاری‌های بین الملل با اشاره به انتشار این پوستر که اقتباسی از یک فیلم تاریخی است تاکید کرد: «انتشار هرگونه پوستر بی حجاب در اقلام تبلیغی جشن‌ها و جشنواره‌ها خلاف قوانین جاری کشور است و در اینباره با مدیرعامل و هیات مدیره خانه سینما و دست اندرکاران ذیربط رایزنی شد تا هماهنگی‌های لازم در این راستا صورت گیرد چرا که مسئولیت این موضوع برعهده خانه سینماست.»  وی مطرح کرد: «هر گونه جشن صنفی که در خارج از فضای خانه سینما برگزار شود و ابعاد عمومی و غیر صنفی پیدا کند همانند سایر جشنواره‌های سینمایی کشور مستلزم کسب مجوز از وزارت فرهنگ و ارشاد اسلامی است.» حالا بعد از تمامی این حواشی رئیس مرکز روابط عمومی و اطلاع رسانی وزارت فرهنگ و ارشاد اسلامی از توقف برگزاری سیزدهمین جشنواره فیلم کوتاه ایسفا با دستور وزیر فرهنگ به دلیل مغایرت پوستر جشنواره با مبانی قانون حجاب خبر داد. محمدمهدی سموعی با اعلام این خبر افزود: استفاده از تصویر چهره یک زن بی‌حجاب در پوستر سیزدهمین جشنواره فیلم کوتاه ایسفا با توجه به تخلف محسوب شدن این اقدام از منظر قانون، سبب شد وزیر فرهنگ دستور توقف برگزاری جشنواره تا زمان رفع تخلف را صادر کند.  وی افزود: هرچند این تصویر از یک فیلم انتخاب شده، اما آن فیلم مربوط به پیش از قانونی شدن حجاب است و با توجه به حساسیت‌هایی که نسبت به کشف حجاب در جامعه به وجود آمده انتشار این پوستر، با مصالح اجتماعی در تضاد است. البته همان‌طور که از متن سخنان سموعی پیداست به نظر این دوره از جوایز ایسفا در صورت اصلاح تخلف می‌تواند به فعالیت خود ادامه دهد،‌ توقف دائمی در کار نیست و تنها ادامه کار جشنواره منوط به اصلاح پوستر شده است، اتفاقی که با شیطنت برخی از رسانه‌ها به اشتباه تفسیر شد و لزوم اصلاح پوستر در آن دیده نشد، ضمن اینکه به‌نظر این شیوه مواجهه وزارت فرهنگ و ارشاد اسلامی همان‌قدری که می‌تواند درصورت تایید عدم وجود نگاه مغرضانه در ایسفا به ادامه حیات سیزدهمین دوره این جایزه کمک کند باید در صورت تایید وجود عناد جلوی برگزاری آن را بگیرد. اما سوال اینجاست که با وجود شرایطی که مقابله با پوستری که به صورت پیش پا افتاده‌ای قصد مخالفت مدنی با قوانین کشور را دارد بدیهی است چرا انجمن فیلم کوتاه ایران به‌جای تلاش برای برگزاری هرچه بهتر رویدادش آن را وارد حاشیه‌هایی این‌چنینی کرده است؟ پایان پیام/


",arts-media,"۱۶:۲۷
                                        ۱۴۰۲-۵-۱"
153,"
                                        بیانیه اهالی موسیقی در پی هتک حرمت قرآن مجید
                                    ","
به گزارش خبرگزاری فارس، جمعی از هنرمندان موسیقی، مؤسسات فرهنگی، هنری عرصه موسیقی، دفتر موسیقی وزارت فرهنگ و ارشاد اسلامی، انجمن موسیقی ایران، شعب استانی انجمن و دفتر سرود، ضمن اعلام انزجار خود از اقدام غیرمسئولانه در هتک‌ حرمت مصحف شریف قرآن، با انتشار بیانیه‌ای مشترک این عمل ننگین را محکوم کردند. متن این بیانیه بدین شرح است: بِسْمِ اللهِ الرَّحْمنِ الرَّحِیم یُرِیدُونَ لِیُطْفِئُوا نُورَ اللَّهِ بِأَفْوَاهِهِمْ وَاللَّهُ مُتِمُّ نُورِهِ وَلَوْ کَرِهَ الْکَافِرُونَ (سوره مبارکه صف، آیه ۸) آنان تصمیم دارند که نور خدا را با دهان‌ خود خاموش کنند، در حالی که خداوند کامل کننده نور خویش است، هرچند کافران ناخشنود باشند. تابش پُر فروغ کلام نور بر سعادت انسان، روزافزون است و تنها مُشرکانی آن را کتمان می‌کنند که همزیستی مسالمت‌آمیز جوامع بشری را تاب ندارند. قرآن‌ کریم به منزله‌ راهنمایی سترگ و تغییر ناپذیر همواره چراغ راه هدایت بوده و تمامی ادیان آسمانی بی‌نیاز از نور دلالت نبوده‌اند. قرآن‌سوزی همانا، فرو رفتن در چاه ظلمانی نفس است و کسانی که چنین ستیزه‌جو نمایان می‌شوند، خورشیدِ یگانه و رسولان آن را تاب پذیرش ندارند. جمعی از هنرمندان موسیقی، مؤسسات فرهنگی، هنری عرصه موسیقی، دفتر موسیقی وزارت فرهنگ و ارشاد اسلامی، انجمن موسیقی ایران، شعب استانی انجمن و دفتر سرود، ضمن اعلام انزجار خود از اقدام غیرمسئولانه در هتک‌ حرمت مصحف شریف قرآن، این عمل ننگین را محکوم می‌کنند. به‌ امید آنکه روزی همه‌ انسان‌های جهان زیر پرچم ادیان الهی در احترام و آرامش باشند و کوردلان و زندیقان، خود را در تابش یگانه‌ کلام‌الله قرار دهند. پایان پیام/


",arts-media,"۱۱:۲۴
                                        ۱۴۰۲-۵-۲"
154,"
                                        فروش سینماها در تیرماه از ۸۰ میلیارد تومان گذشت
                                    ","
به گزارش خبرنگار سینمایی خبرگزاری فارس، بنابر اعلام موسسه سینماشهر، فروش کل سینماهای کشور در تیرماه سال ۱۴۰۲ به بیش از ۸۸ میلیارد تومان رسیده که سهم فروش ۴۰ سینمای پرفروش کشور بیش از ۵۸ میلیارد تومان بوده است. بر اساس احصاء میزان فروش و انتشار جدول و نمودار آماری سالن‌های سینما که از سوی موسسه سینماشهر اعلام شده است سینماهای دارای رتبه بالای فروش به این ترتیب است:  پردیس کوروش (تهران)، پردیس ایران مال (تهران)، پردیس هنر شهر آفتاب (شیراز)، پردیس آزادی (نهران)، پردیس هویزه (مشهد)، پردیس ساحل (اصفهان)، پردیس ملت (تهران)، پردیس سیتی سنتر (اصفهان)، پردیس هدیش مال (تهران)، پردیس مگامال (تهران)، پردیس اکو مال (کرج)، پرشین مهرشهر (کرج)، پردیس اطلس (مشهد)، پردیس چهارسو (تهران)، ساویز (کرج)، پردیس ویلاژ توریست (مشهد)، پردیس چهارباغ (اصفهان)، شیراز مال (شیراز)، پردیس گلستان (فارس)، سپهر (ساری)، پردیس نارسیس (تهران)، سپیدرود (گیلان)، شکوفه (تهران)، فرهنگ (تهران)، آفریقا (مشهد)، پردیس راگا (تهران)، پردیس زندگی (تهران)، پردیس شمیران (تهران)، بهمن (تهران)، پردیس گالریا (تهران)، سپاهان (اصفهان)، پردیس پارک بازار (مشهد)، پردیس ارگ (تهران)، اطلس مال (تهران)، فجر اسلامشهر (تهران)، پردیس مهرشاهد (تهران)، پردیس سیمرغ (مشهد)، تک صفائیه (یزد)، پردیس بهمن (سنندج)، پردیس بازار شهر (قم). براساس جدول آمار فروش روزانه دوم تیر ماه سال‌جاری با بیش از ۵ میلیارد و ۶۵۰ میلیون تومان، پرفروش‌ترین روز سینماهای کشور رقم خورده و سینما در ششم تیرماه با فروش بلیت نیم بها، مخاطب ۱۹۶ هزار و ۷۰۱ نفری را تجربه کرده‌ است. این در حالی است که سالن‌های سینما در تیر ‌ماه ۱۴۰۲ با مخاطب ۲ میلیون ۸۴ هزار و ۴۵۹ نفری به فروش بیش از ۸۸ میلیارد و ۶۱۱ میلیون تومان دست یافته است. از میان آثار اکران شده در تیرماه بیشترین سانس در اختیار سینمایی «فسیل» با 17 هزار 331 سانس بوده و «شهر هرت» با 13 هزار 757 سانس در رتبه دوم قرار دارد، همچنین این دو فیلم در صدر آثار پرفروش تیرماه به ترتیب با 38 و 22 میلیارد تومان قرار دارند. از میان دیگر آثار سینمایی هم  «کت چرمی» با بیش از 7 میلیارد تومان فروش در 6 هزار و 294 سانس، سینمایی «عروس مردم» با 4 میلیارد تومان فروش در 4 هزار و 716 سانس و «مصلحت» با 3 میلیارد و 500 میلیون تومان در 5 هزار و 902 سانس بوده‌اند که به ترتیب در رتبه‌های بعدی قرار دارند. پایان پیام/


",arts-media,"۱۷:۱۲
                                        ۱۴۰۲-۵-۳"
155,"
                                        نمایش مستند «اربعین» از «ناصر تقوایی» در موزه سینما
                                    ","
به گزارش خبرگزاری فارس، این فیلم مستند که روایتی متفاوت و تکرار نشده از موضوع عزاداری‌های ماه محرم دارد، روز دوشنبه ۹ مردادماه ساعت ۱۷ در سالن فردوس موزه سینمای ایران نمایش داده خواهد شد. بعد از نمایش این فیلم ۲۱ دقیقه‌ای که در سال ۱۳۴۹ ساخته شده است «اکبر نبوی» کارشناس فرهنگی و منتقد سینما و «هادی مقدم دوست» کارگردان سینما متناسب با سکانس‌ها درباره زیست تاریخی و اجتماعی منطقه و نسبت آن با عاشورا به تحلیل فیلم «ناصر تقوایی» خواهند پرداخت.  «ناصر تقوایی» که مدت زمان زیادی را در جنوب زندگی کرده بود تقریباً سی ساله بود که مستند «اربعین» را در همان جا ساخت.  در این مستند سینه زنی هیأت عزاداران مسجد دهدشتی، سنج و دمام هیأت عزاداران مسجد بهبهانی با نوحه‌خوانی بخشو و زندگی مردم بوشهر نیز به تصویر کشیده شده است.  حضور در این برنامه برای عموم علاقه‌مندان رایگان و آزاد است. پایان پیام/


",arts-media,"۱۱:۰۹
                                        ۱۴۰۲-۵-۴"
156,"
                                        رویداد «جهاد رسانه‌ای؛ روایت امید و پیشرفت» با تجلیل از خبرنگاران جهادی برگزار شد
                                    ","
به گزارش خبرنگار هنر خبرگزاری فارس، رویدادی رسانه‌ای «جهاد رسانه‌ای؛ روایت امید و پیشرفت» امروز یکشنبه (۲۲ مرداد ماه) با حضور سیدمحمد حسینی معاون پارلمانی رئیس‌جمهور، حسن مسلمی نائینی رئیس جهاد دانشگاهی، سپهر خلجی رییس شورای اطلاع‌رسانی دولت، احسان صالحی دبیر شورای اطلاع‌رسانی دولت و جمعی از مدیران مسئول رسانه‌ها در سالن همایش‌های پژوهشگاه فرهنگ و هنر جهاددانشگاهی برگزار شد. این رویداد با تجلیل از خبرنگاران جهادی و برگزیده‌های رویداد رسانه‌ای «جهاد رسانه‌ای؛ روایت امید و پیشرفت» همراه بود. در نبردی نابرابر مقابله می‌کنیم سیدمحمد حسینی، معاون پارلمانی رئیس‌جمهور در این مراسم با اشاره به عنوان رویداد «جهاد رسانه‌ای؛ روایت امید و پیشرفت» گفت: جهاد یک تلاش خستگی‌ناپذیر و بی‌وقفه است. همان‌طور که نبرد نظامی داریم، در بحث رسانه نیز این‌گونه است؛ دیگران ابزارهای متنوعی دارند و افکار عمومی را تحت تاثیر قرار می‌دهند. ما در نبردی نابرابر مقابله می‌کنیم و باید پیشرفت‌ها و دستاوردهای کشور را تبیین کنیم. معاون پارلمانی رییس‌جمهور سپس با اشاره به نقش خبرنگاران در بازتاب مناسب عملکرد دولت، خطاب به نمایندگان رسانه‌ها خاطرنشان کرد: شما در ثبت پیشرفت‌های کشور طلایه‌دار و پیشگام هستید و اگر تلاش‌ها و دستاوردهای دولت گفته نشود، رسانه‌های غربی از این فضا استفاده کرده و دایم نکات منفی را مطرح می‌کنند. البته ما نمی‌گوییم مشکلاتی نیست، بلکه مشکلات هست. جهاد رسانه‌ای بخشی از جهاد تبیین است حسینی افزود: جهاد رسانه‌ای بخشی از جهاد تبیین است و افرادی با فکر، اندیشه و قلم و بیان خود واقعیت‌ها را مطرح می‌کنند و نمی‌گذارند مخالفان به اهدافشان دست پیدا کنند. وی خاطر نشان کرد: امروز شاهدیم که دیگران در تلاش هستند با سیاه‌نمایی و پمپاژ یأس و ناامیدی هم جهانیان و هم افکار عمومی داخل را نسبت به آینده کشور بدبین کنند تا مانع سرمایه‌گذاری‌ و رشد اقتصادی کشور شوند، همانطور که شاهد بودیم هیاهو و جنجال سال گذشته چه تاثیری بر شاخص‌های اقتصادی گذاشت. معاون پارلمانی رئیس‌جمهوری ادامه داد: نقد این‌چنینی یک دستور و فرمان دینی است. اما این کار با تخریب و سیاه‌نمایی متفاوت است. نباید حق و باطل را درهم آمیخت تا تشخیص روشنایی از ظلمت برای مردم دشوار شود.    محمدمهدی خیرجو، مدیرعامل ایسنا نیز در مراسم اختتامیه رویداد «جهاد رسانه‌ای؛ روایت امید و پیشرفت» گفت: «امید و پیشرفت» موضوعاتی هستند که حداقل طی دو دهه درباره آنها صحبت می‌شود و نقطه نظرات مختلفی در این زمینه مطرح است. مقام معظم رهبری نگاه ویژه‌ای به این موضوعات داشتند و در این زمینه تاکیداتی فرمودند. پیشرفت باعث امیدبخشی به جامعه می‌شود وی با بیان اینکه «امید و پیشرفت» لازم و ملزوم هم هستند، اظهار کرد: امید پیشران و موتور محرک و موتور قوه پیشرفت است و از آن طرف پیشرفت است که باعث امیدبخشی به جامعه می‌شود. همچنین حسن مسلمی نائینی، رئیس جهاددانشگاهی با بیان اینکه دو خبرنگار در کاروان امام حسین (ع) حضور داشتند، اظهار کرد: اگر این افراد نبودند، ماجرای کربلا روایت نمی‌شد. حضرت زینب(س) و حضرت امام سجاد(ع) با موقعیت شناسی توانستند یزید را رسوا کنند و ظلم به اصحاب امام حسین(ع) را بازگو کردند.  رئیس جهاد دانشگاهی با بیان اینکه استکبار جهانی و کشورهای اروپایی با شعار آزادی بیان و بی‌توجهی به حقوق دیگران به خود اجازه می‌دهند که عده‌ای جیره‌خوار کتاب آسمانی مسلمانان را بسوزانند، گفت: خبرنگاران نقش پررنگی در این راه دارند و با حضور خود می‌توانند تاریخ‌سازی داشته باشند و این مساله را روشن و تبیین حقیقت کنند. دشمن پس از جنگ نظامی به جنگ شناختی روی آورده وی ادامه داد: دشمن پس از جنگ نظامی و ترور به جنگ شناختی و ترکیبی روی آورده است. خبرنگاران می‌توانند جهاد تبیین کنند و با ایجاد محیط امیدآفرین به مسؤولیت خود عمل کند. شهید بهشتی، معتقد است که انقلاب با افسردگی تضمین نمی‌شود، اما با نشاط و امید تضمین می‌شود.  مسلمی با بیان اینکه امید و پیشرفت نسبت مستقیم دارند، افزود: اگر خواهان تمدن نوین اسلامی هستیم، باید به این مؤلفه‌ها توجه کنیم. ایمان، امید و اعتماد به جوانان مورد تاکید مقام معظم رهبری است و این موارد در شعار سال جهاد دانشگاهی لحاظ شده است.  پایان پیام/


",arts-media,"۲۱:۳۵
                                        ۱۴۰۲-۵-۲۲"
157,"
                                        رضا بدرالسماء پیشکسوت نگارگری اثر جدید خود را به ساحت قرآن تقدیم کرد
                                    ","
به گزارش خبرنگار هنر خبرگزاری فارس، رضا بدرالسماء هنرمند باسابقه هنر تجسمی کشور، در پی هتک حرمت به ساحت قرآن کریم جدیدترین اثر نگارگری خود را به ساحت مقدس قرآن تقدیم کرده است. این هنرمند عرصه نگارگری کشورمان دارای بیش از نیم قرن سابقه فعالیت هنری در رشته‌های نقاشی، نگارگری و میناکاری است و در میان آثار او نگارگری با موضوعات و محوریت آیات و قصص قرآن کریم، ائمه اطهار، اشعار شاعران بزرگ ایران و نشر آثار در قالب کتاب دیده می‌شود. وی بیش از 300 نمایشگاه انفرادی و جمعی در داخل و خارج از کشور از جمله کشورهای فرانسه، ایتالیا، سنگال، مالی، الجزایر و لبنان را در کارنامه خود دارد.  بدرالسماء از جمله خادمین برگزیده قرآن کریم است که آثار وی با آیات و احادیث ائمه معصومین (ع) گره خورده و معنا شناسی تعدادی از آیات مصحف قرآن شریف را به تصویر کشیده است. رضا بدرالسماء در سال 1328 در اصفهان چشم به جهان گشود. خانواده وی به کار در صنایع دستی اشتغال داشتند واین امر باعث شد تا از همان کودکی به هنر روی آورد. نقاشی دغدغه وی بود و نگارگری را پیشه خود کرد، امروز بیش از نیم قرن است که به این مهم همت گمارده و در نتیجه این تلاش در سال 1387 موفق به دریافت نشان درجه یک هنری معادل دکترا از وزارت فرهنگ و ارشاد اسلامی شد. پایان پیام/


",arts-media,"۱۵:۲۴
                                        ۱۴۰۲-۵-۲"
158,"
                                        30 فیلم سینمایی در ایام تاسوعا و عاشورا از شبکه‌های سیما پخش می‌شود
                                    ","
به گزارش خبرنگار رادیو و تلویزیون خبرگزاری فارس، همزمان با فرارسیدن ایام تاسوعا و عاشورای حسینی، بیش از ۳۰ فیلم سینمایی با محوریت قیام اباعبدالله الحسین (علیه السلام) از قاب شبکه‌های سیما پخش می‌شود. فیلم‌های سینمایی و تلویزیونی «راز عاشقی»، «روز واقعه»، «راه عاشقی»، «مُروا»، «کربلا جغرافیای یک تاریخ»، «صحرای کربلا»، «افق»، «خداحافظ رفیق»، «مهاجر»، «سوار در باران»، «روز شیطان»، «سفر داوود»، «آبی گاهی آسمان»، «موبی دیک»، «حصار ضد خرگوش»، «23 نفر»، «ریش قرمز»، «معدن»، «پرواز در شب»، «پدران و پسران»، «مسیر سبز»، «فرار از زندان آلکاتراز»، «روز واقعه»، «عصر روز دهم»، «افسانه درخت»، «خاکستری»، «عاشورائیان ـ مسلم ابن عقیل (ع)»، «نقش و نقاش»، «دستان فرشته»، «من و زیبا»، «شب دهم»، «خدا نزدیک است»، «بیست و یک روز بعد»، «تنگه ابوقریب» و «به وقت شام» آثاری هستند که پنج‌شنبه و جمعه هفته جاری از تلویزیون پخش می‌شود. همچنین دو نسخه سینمایی از سریال مختارنامه به نام‌های «راز عاشقی» و «راه عاشقی» روزهای ۵ و ۶ مرداد مصادف با تاسوعا و عاشورای حسینی روی آنتن شبکه‌ یک سیما می‌رود. شبکه یک سیما فیلم سینمایی «راز عاشقی» به کارگردانی «داوود میرباقری»، پنجشنبه ۵ مرداد ماه ساعت ۱۶ از شبکه یک سیما پخش خواهد شد. در خلاصه داستان فیلم آمده است: ابن زیاد همه کسانی را که به مسلم بن عقیل در خانه‌هایشان پناه داده‌اند به زندان می‌اندازد. یاران و دوستداران حسین(ع) از جمله میثم تمار که نمی‌توانند در مقابل این حرکات او ساکت بمانند بر سر منبر رفته و پرده از خباثت‌های او برمی‌دارند. ابن زیاد این افراد را که بساط دسیسه‌های او را بهم می‌ریزند دستگیر کرده و شکنجه می‌دهد. میثم به زندان می‌افتد و در زندان با مختار ثقفی که در بند است دیدار کرده و به او می‌گوید که برای انجام کاری بزرگ برگزیده شده است و قرار است در آینده پسر ابن زیاد که حاکم کوفه است را بکشد. فریبرز عرب نیا، امین زندگانی، نسرین مقانلو و رضا رویگری در این فیلم بازی کرده‌اند. فیلم سینمایی «روز واقعه» به کارگردانی «شهرام اسدی»، پنجشنبه ۵ مردادماه ساعت ۲۳:۳۰ از شبکه یک سیما پخش خواهد شد. در خلاصه داستان فیلم آمده است: عبدالله جوانی مسیحی است که تازه به اسلام روی آورده و دل در گرو عشق راحله دختر زید دارد. وی در جریان عروسی با راحله ندایی می‌شنود که او را به یاری فرا می‌خواند، عبدالله بیابان به بیابان، واحه به واحه به سمت کربلا می‌تازد و هنگام عصر عاشورا به آنجا می‌رسد و در آن زمان حقیقت را بر سر نیزه می‌بیند. زنده یاد عزت اله انتظامی، علیرضا شجاع نوری، زنده یاد جمشید مشایخی، لادن مستوفی، زنده یاد محمد علی کشاورز، ژاله علو، زنده یاد حمیده خیرآیادی، عنایت بخشی، سیامک اطلسی، زنده یاد حسین محب اهری، زنده یاد حسین پناهی و حسن میرباقری در این فیلم هنرنمایی کرده‌اند. فیلم سینمایی «راه عاشقی» به کارگردانی «داوود میرباقری»، جمعه 6 مرداد ماه ساعت 16 از شبکه یک سیما پخش خواهد شد. در خلاصه داستان فیلم آمده است: مختار ثقفی با وساطت شوهر خواهرش عمربن سعد از زندان ابن زیاد خلاص می شود. او راهی مکه می شود تا با عبدالله بن زبیر که بر علیه یزید است و در مکه خود را خلیفه مسلمین اعلام کرده وارد مذاکره شود و سپاهی برای مقابله با یزید تدارک ببیند. در راه به چادر بادیه نشینی به نام دورهم وارد می‌شود. دورهم همسر شیرمردی به نام زهیر است که در ظهر عاشورا به شهادت رسیده است. دورهم به مختار می‌گوید که او منتقم شیعیان است و باید به خونخواهی حسین برخیزد تا قلب داغداران واقعه نینوا کمی آرام گیرد. فریبرز عرب نیا، امین زندگانی، نسرین مقانلو و رضا رویگری در این فیلم بازی کرده‌اند. شبکه دو سیما فیلم تلویزیونی «مُروا» به کارگردانی «کریم فائقیان»، پنجشنبه ۵ مرداد ماه ساعت ‌‌۷ صبح از شبکه دو سیما پخش می‌شود. داستان فیلم درباره عباس پسر جوانی است که در اسکله کارگری می کند اما همراه ۶۹ کارگر دیگر از کار اخراج می شود. پدرش که زمانی تعزیه گردان بوده در حال حاضر به دلیل بیماری قادر به تکلم یا حرکت نیست. عباس احترام زیادی برای او و مادرش قائل است و به پدرش رسیدگی زیادی می کند. اهالی محل در تلاشند که برای کرم یک روز مرخصی بگیرند تا نقش شمر را در تعزیه بازی کند و تعزیه مثل هر سال برگزار شود. اما این تلاش بی نتیجه است و نقش شمر بر زمین مانده است. عباس که علاقه زیادی به فیلم و نمایش دارد تصمیم می گیرد نقش شمر را به عهده بگیرد تا به این بهانه بتواند به فرانسه برود و دنیا را ببیند. مادرش مخالف این نقش است و او را منع می کند و برای بازداشتن او از این کار تلاش هم می‌کند. عباس که برای رسیدن به هدفش مصمم است اولین تغییر شخصیتی خود را در مخالفت با مادرش نشان می دهد. او از این نقش استفاده های دیگری هم می کند و با گریم این شخصیت ، نقش شرخر را بازی می کند و مقداری پول به جیب می زند. کار بالا می‌گیرد و تعزیه گردان از دادن این نقش به او منصرف می‌شود و به رحمان دوست عباس مراجعه می‌کند و از او می‌خواهد با عباس حرف بزند. عباس کم کم به خود می‌آید. شاهین بهرام نژاد و علی قربانی در فیلم تلویزیونی «مروا» بازی کرده‌اند. فیلم سینمایی «کربلا جغرافیای یک تاریخ» به کارگردانی «داریوش یاری»، جمعه ۶ مردادماه ساعت ۰۱:۴۵ دقیقه بامداد از شبکه دو سیما پخش می‌شود. این فیلم با روایت سید شهاب حسینی؛ مروری مستند گونه بر حرکت حماسی امام حسین (ع) از ابتدا تا پس از شهادت در روز عاشورا دارد و در فاز بعدی چگونگی عزاداری در فرهنگ‌های مختلف در جهان را در ماه محرم بررسی می‌کند. انیمیشن سینمایی «صحرای کربلا» به کارگردانی «محمد یقضان»، جمعه ۶ مرداد ماه ساعت ۷ از شبکه دو سیما پخش خواهد شد. در این انیمیشن خواهیم دید: به علت فتنه انگیزی های معاویه، حضرت علی (ع) مرکز خلافت را از مدینه به کوفه منتقل کرد و بعد از نصب خلافت توسط معاویه او شام را مرکز خلافت قرار داد. امام حسین (ع) به همراه امام حسن (ع) به مدینه بازگشتند. پس از شهادت امام حسن (ع) امام حسین (ع) جلسات وعظ بیشتری در حرم نبوی برگزار می کردند. از شام خبررسید که معاویه از دنیا رفته و ابن زیاد پس از مشورت با مروان بن حکم تصمیم گرفت قبل از این که مردم از موضوع مطلع شوند از امام حسین برای یزید بیعت بگیرد. امام حسین (ع) بیعت را نپذیرفتند و راهی سفر حج شدند. ابن زیاد حربه های زیادی به کار برد تا امام حسین (ع) را مجبور به بیعت کند، ولی نتوانست. در این میان تعدادی از بهترین یاران امام از جمله کمیل ابن زیاد، و هانی ابن عروه به شهادت رسیدند. امام حسین در پاسخ به درخواست مردم کوفه رهسپار آنجا شدند. فیلم سینمایی «افق» به کارگردانی «رسول ملاقلی‌پور»، شنبه ۷ مردادماه ساعت ۰۱:۴۵ دقیقه بامداد از شبکه دو سیما پخش خواهد شد. داستان فیلم از این قرار است که، گروهی از غواصان بسیج و سپاه پاسداران برای انهدام سکوی الامیه تجهیز می شوند. رزمنده‌ای به نام نصرت به تنهایی به مأموریت شناسایی و عکس برداری از اسکله می‌رود. همرزم او احمد که می‌داند نصرت بیمار است به دنبال او روان می‌شود. آنها به محاصره دشمن در می‌آیند. احمد نصرت را فراری می‌دهد. جهانبخش سلطانی، سیدجواد هاشمی، مهرزاد نوشیروانی، علی داروییان و حمید صالحین در فیلم سینمایی «افق» هنرنمایی کرده‌اند. شبکه سه سیما فیلم سینمایی «خداحافظ رفیق» به کارگردانی «بهزاد بهزاد‌پور»، پنجشنبه 5 مردادماه ساعت 10 از شبکه سه سیما پخش می‌شود. داستان فیلم درباره جانباز شیمیایی به نام مسلم است که همسرش او را ترک کرده، با دوستان شهیدش در بهشت زهرا قرار می‌گذارد. او به همراه دوستان شهیدش با موتور سیکلت از میدان‌ها مختلف تهران، مکان‌ها و دوستان مختلف از جمله جانباز قطع نخاعی به نام اصغر در بیمارستان، بازدید می‌کند و از اصغر می‌خواهند که زندگی مادی این جهان را رها ساخته و همراه آنان شود. او نیز می‌پذیرد و همراه آنان به بهشت زهرا بازمی‌گردد. به هنگام خداحافظی، مسلم که تنها مانده، گریه و زاری می‌کند و از شهیدان می‌خواهد که او را نیز با خود ببرند. کاوه خداشناس، بابک نوری و مهسا پور غلامی در فیلم سینمایی «خداحافظ رفیق» بازی کرده‌اند. فیلم سینمایی «مهاجر» به کارگردانی «ابراهیم حاتمی‌کیا»، جمعه ۶ مردادماه ساعت ۱۰ به روی آنتن شبکه سه سیما می‌رود. در این فیلم خواهید دید: هواپیماهای بدون سرنشین مهاجر که از روی زمین کنترل می‌شود جهت انجام عملیاتی شناسایی در پشت خطوط دشمن به کار گرفته می‌شوند. به‌دلیل برد محدود دستگاه کنترل، خلبانان در دو ایستگاه مقابل، رودرروی هم و در خطوط دشمن مستقر می‌شوند. خلبانی که به خطوط دشمن نفوذ کرده، در حالی که با دشمن درگیر می‌شود، با مهارت عملیات شناسایی را انجام می‌دهد و هواپیما را در هوا تحویل خلبان دوم می‌دهد. علیرضا حاتمی، علیرضا حیدری و ابراهیم اصغرزاده در فیلم سینمایی «مهاجر» ایفای نقش کرده‌اند. شبکه پنج سیما فیلم تلویزیونی «سوار در باران» به کارگردانی «حسن جوان بخت»، پنجشنبه ۵ مردادماه ساعت ۹ از شبکه پنج سیما پخش می‌شود. در خلاصه داستان آمده است: احمد پسربچه‌ای که از پا فلج است با مادرش گل خانم و برادرش کاس آقا در یکی از روستاهای گیلان زندگی می‌کند پدر احمد سال‌ها پیش هنگام اجرای نمایش بندبازی براثر سقوط جان باخته است. کاس آقا مصمم است با تمرین زیاد، هنر پدرش یعنی بندبازی را پی بگیرد و با پولی که به دست می‌آورد، هزینه درمان برادرش را فراهم کند؛ اما مادرش به واسطه خاطره مرگ شوهرش راضی به این کار نیست.کاس آقا می کوشد مخفیانه به تمرین بپردازد. جمشید حسین نژاد، پژمان امینی، اعظم علی پور، فریبا لامعی و غزاله پورمحمد بازیگران این فیلم هستند. فیلم تلویزیونی «روز شیطان» به کارگردانی «بهروز افخمی»، پنجشنبه ۵ مرداد ماه ساعت ۱۳:۳۰ از شبکه پنج سیما پخش می‌شود. در این فیلم خواهیم دید: یکی از گروهک‌های سلطنت طلب در پاریس طرحی برای براندازی در دست اجرا دارد و از حمایت بعضی از صاحبان قدرت در آمریکا برخوردار است. مرحله اول این طرح وارد کردن تدریجی قطعات یک بمب اتمی کوچک است. مرحله دیگر جاسازی آن در داخل یک چمدان است تا یک هفته قبل از بازدید نمایندگان آژانس بین‌المللی انرژی هسته‌ای از تأسیسات اتمی ایران، جنب استادیوم یکصدهزار نفری آزادی منفجر کرده و با این کار حکومت ایران را متهم به زیر پا گذاشتن قراردادهای کنترل سلاح‌های هسته‌ای کنند. قطعات بمب به وسیله یازده نفر به صورت جداگانه و تحت پوشش وسایل معمولی مسافرین وارد کشور می‌شود. آتیلا پسیانی، علی دهکردی و عبدالرضا اکبری در فیلم سینمایی «روز شیطان» بازی کرده‌اند. فیلم تلویزیونی «سفر داوود» به کارگردانی «ابراهیم نعمتیان»، جمعه ۶ مردادماه ساعت ۹ از شبکه پنج پخش می‌شود. این فیلم داستان زندگی یک پسر بچه به نام داوود است که با پدرش باقر و نامادریش که باردار است زندگی می‌کند. او یک روز با تفنگ بادی بچه‌های روستا یک شلیک می‌کند که به زیر چشم یکی از بچه‌ها می‌خورد. داوود که ترسیده و از عکس‌العمل تند پدرش هم می‌ترسد از روستا فرار کرده و با ماشین به شهر می‌رود و با عکسی که از مادرش دارد به دنبال یافتن اوست و گیر فردی به نام حمید می‌افتد که از بچه‌های بی سرپرست سو استفاده می‌کند و آن‌ها را سر چهار راه‌ها به کار می‌گمارد. داوود هم مدتی برای او کار می‌کند و «حمید» از او می‌خواهد که یک پیر مرد را با چوب بزند تا پول‌هایش را بردارند. ابوالفضل قدیمی، حمید ابراهیمی، فهیمه مؤمنی و بهاره سعیدی در فیلم تلویزیونی «سفر داوود» بازی کرده‌اند. فیلم تلویزیونی «آبی گاهی آسمان» به کارگردانی «پرند زاهدی»، جمعه ۶ مردادماه ساعت ۱۳:۳۰ از شبکه پنج پخش می‌شود. در این فیلم خواهیم دید: آقای ادیب که یک فرد ثروتمند است فوت کرده و پسرش کامیاب پس از بیست سال به ایران بازگشته است. در مراسم آقای ادیب مشخص می‌شود که او پس از مرگ همسرش مدت ده سال بوده که با زنی به نام مهربان ازدواج کرده و از او یک دختر به نام ماهک دارد. کامیاب از ارث پدرش درخواست باغ انار را می‌کند ولی مشخص می‌شود که این باغ را پدرشان به نام مهربان کرده است. کامیاب می‌خواهد این باغ را از او بخرد ولی مهربان موافقت نمی‌کند، پسر کوچک آقای ادیب کیوان با مهربان بد رفتار می‌کند. نسرین مقانلو، زنده یاد عسل بدیعی، نیما رئیسی، سیروس ابراهیم‌زاده و مهدی سلوکی در فیلم تلویزیونی «آبی گاهی آسمان» بازی کرده‌اند.  شبکه نمایش فیلم سینمایی «موبی دیک» به کارگردانی «جان هیوستون»، پنجشنبه ۵ مردادماه ساعت ۱ بامداد از شبکه نمایش پخش می‌شود. در خلاصه داستان فیلم با بازی گرگوری پک، لئو گن و ریچارد بازهارت آمده است: یک شکارچی نهنگ به نام ناخدا اهب شکست خورده و معیوب (یک پا از دست داده) در پی اجرای تصمیم صید نهنگی سفید (موبی دیک) است که پای او را قطع کرده، و از این رو اقیانوس‌ها را در می‌نوردد. موبی دیک رقیب و دشمن او است. اهب مصمم و استوار، کمر به نابودی رباینده قسمتی از وجودش، بسته است. او به شکلی با کل طبیعت اعلام جنگ داده است. فیلم سینمایی «حصار ضد خرگوش» به کارگردانی «فلیپ نویس»، پنج شنبه 5 مرداد ماه ساعت 11 از شبکه نمایش پخش می‌شود. این فیلم با بازی اورلین سامپی، نیاناساسفوری، کنتربرانا، جیسون کلارک و دیوید گالپیلیل؛ درباره مهاجران سفیدپوست است که در استرالیا پس از به دست گرفتن قدرت سیاسی از یک طرف با کشیدن حصار در استرالیای غربی، دو قسمت از خاک این سرزمین را جدا می کنند. از سوی دیگر با جداکردن کودکان دورگه از خانواده هایشان، سعی در نابودی سیاهپوستان بومی دارند. سه دختر به نام‌های ماری، گریس و دیزی که خانواده‌هایشان ربوده شده‌اند از اردوگاه سفیدپوستان می‌گذرند و سفری طولانی را در حاشیه حصار ضد خرگوش شروع می کنند تا به سرزمین اجدادشان برسند. فیلم سینمایی «۲۳ نفر» به کارگردانی «مهدی جعفری»، پنج شنبه ۵ مرداد ماه ساعت ۱۳ از شبکه نمایش پخش می‌شود. داستان «23 نفر» مربوط به دوران دفاع مقدس و زمان آزادسازی خرمشهر می باشد. در آن زمان پیر و جوان برای دفاع به جنگ می رفتند، در اردیبهشت سال 61 ، 23 نفر از نوجوانان ایرانی اسیر نیروهای بعث عراق شدند، آنها را به استخفارات عراق بردند و برای نشان دادن این که ایران نوجوانان را به اجبار به جنگ می‌فرستد، آنها را نمایشگر دوربین‌ها و خبرگزاری‌های جهانی کردند. در این میان فردی به نام صالح که تاجری ایرانی بود و توسط رژیم بعث اسیر شده بود، به خاطر توانایی در عربی صحبت کردن، مترجم رژیم بعث شده بود و ارتباطی بود بین اسرا و بعثی ها... بعد از جنگ و آزادی اسرا ابتدا نیروهای اطلاعاتی ایرانی به او شک کردند. مجید پتکی، سعید آلبوعبادی، رضا نوری، عبدالحلیم تقلبی، مالک محمدآبادی، حسین پوریده و محمد رشنو در فیلم سینمایی «23 نفر» ایفای نقش کرده‌اند. فیلم سینمایی «ریش قرمز» به کارگردانی «آکیرا کوروساوا»، پنجشنبه ۵ مرداد ماه ساعت ۱۵ از شبکه نمایش پخش می‌شود. خلاصه داستان فیلم با بازی توشیرو میفونه، یوزو کایاما، تسوتومو یامازاکی، ریکو دن، میوکی کووانو و کیوکو کاگاوا؛ در مورد دکتری به نام نوبورو یاسوموتو است که پس از اخذ مدرک پزشکی، مشتاق خدمت به مشتریان ثروتمند و کسب درآمد بیشتر است. با این حال، وقتی او را برای کار در یک بیمارستان کوچک به یک روستای دورافتاده می‌فرستند، ناامید شده. فیلم سینمایی «معدن» به کارگردانی «آلکسی سالمینپرا»، پنجشنبه ۵ مرداد ماه ساعت ۱۷ از شبکه نمایش پخش می‌شود. در این فیلم با بازی جوناسس سارتامو، جانی والانین و پیتر فرانزین خواهیم دید: مرد جوانی با استخدام در وزارت محیط زیست فلاند به عنوان نماینده ویژه وزارتخانه در جهت تحقیق و گزارش از محیط زیست برای وضعیت کارخانه انتخاب می‌شود. فیلم سینمایی «پرواز در شب» به کارگردانی «زنده یاد رسول ملاقلی پور»، پنجشنبه ۵ مرداد ماه ساعت ۱۹ از شبکه نمایش پخش می‌شود. در این فیلم خواهیم دید: یک گردان نیروهای ایران در محاصره قرار می‌گیرد و ارتباط آن با قرارگاه مرکزی قطع می‌شود چهار نفر از رزمندگان گردان انتخاب می‌شوند تا برای درخواست کمک خود را به قرارگاه برسانند از آن میان سه تن کشته می‌شوند و یکی خود را به قرارگاه می‌رساند. فرمانده گردان نیز برای تهیه آب آشامیدنی سربازان زخمی، محاصره دشمن را می‌شکند، اما کشته می‌شود. قوای کمکی سر می‌رسد. زنده یاد فرج‌الله سلحشور، علی یعقوب‌زاده، تاجبخش فنائیان، جعفر دهقان، مصطفی لاجوردی، کامران نوروز، اکبر نیکرو و سید جواد هاشمی در فیلم سینمایی «پرواز در شب» هنرنمایی کرده‌اند.  فیلم سینمایی «پدران و پسران» به کارگردانی «هیروکازو کوریدا»، پنجشنبه ۵ مرداد‌ماه ساعت ۲۱ از شبکه نمایش پخش می‌شود. در خلاصه داستان این فیلم با بازی ماساهارو فوکویاما و ماچیکو اونو آمده است: با اعتراف پرستاری در بیمارستان زنان و زایمان دو خانواده ژاپنی متوجه می‌شوند که پسر بچه‌های 7 ساله‌شان در بیمارستان و در بدو تولد بر اثر اشتباه پرستار بخش با هم تعویض شده‌اند. بیمارستان پس از عذرخواهی از دو خانواده از آنها می‌خواهد که فرزندان حقیقی خود را پس بگیرند. یکی از این دو خانواده مرفه و دیگری معمولی است. پدر ثروتمند رابطه احساسی خوبی با فرزندش ندارد ولی همه امکانات زندگی را برای فرزندش مهیا کرده است. پدر معمولی رابطه عاطفی بسیار مطلوبی با فرزندش دارد، ولی قادر به تأمین همه امکانات برای فرزندش نیست. وقتی جای دو پسر بچه با هم عوض می‌شود هم پدران و هم پسران در معادله جدید از روابط قرار می‌گیرند. فیلم سینمایی «مسیر سبز» به کارگردانی «فرانک دارابونت»، پنجشنبه ۵ مردادماه ساعت ۲۳ از شبکه نمایش پخش می‌شود. در خلاصه داستان فیلم با بازی تام هنکس و مایکل کلارک دانکن آمده است: یک سیاهپوست درشت اندام و خوش قلب به نام جان کافی به جرم قتل دو دختر نوجوان به زندان می افتد و در انتظار مرگ است. زندانبان ها بعد از مدتی متوجه می شوند او بی گناه است و در اصل می خواسته آن دو دختر را نجات دهد. قاتل اصلی این دخترها به جرم دیگری در زندان است. جان با توانایی ماورایی که دارد با گرفتن دست قاتل از ماجرا با خبر می شود اما او و زندانبان ها هیچ مدرکی برای اثبات بی گناهی جان ندارند. فیلم سینمایی «فرار از زندان آلکاتراز» به کارگردانی «دونالد سیگال»، جمعه ۶ مرداد ماه ساعت ۱ بامداد از شبکه نمایش پخش می‌شود. در این فیلم با بازی کلینت استوود آمده است: فرانک لی موریس که از چندین زندان فرار کرده است به آلکاتراز منتقل می‌شود. او از همان ابتدا مورد خشم یکی اززندانیان قرارمی‌گیرد و زد و خوردهای متوالی بین آنها، رئیس زندان را نسبت به او حساس می‌کند. فیلم سینمایی «روز واقعه» به کارگردانی «شهرام اسدی»، جمعه ۶ مرداد ماه ساعت ۱۳ از شبکه نمایش پخش می‌شود. در خلاصه داستان فیلم آمده است: عبدالله جوانی مسیحی است که تازه به اسلام روی آورده و دل در گرو عشق راحله دختر زید دارد. وی در جریان عروسی با راحله ندایی می‌شنود که او را به یاری فرا می‌خواند، عبدالله بیابان به بیابان، واحه به واحه به سمت کربلا می‌تازد و هنگام عصر عاشورا به آنجا می‌رسد و در آن زمان حقیقت را بر سر نیزه می‌بیند. زنده یاد عزت اله انتظامی، علیرضا شجاع نوری، زنده یاد جمشید مشایخی، لادن مستوفی، زنده یاد محمدعلی کشاورز، ژاله علو، زنده یاد حمیده خیرآیادی، عنایت بخشی، سیامک اطلسی، زنده یاد حسین محب اهری، زنده یاد حسین پناهی و حسن میرباقری در این فیلم هنرنمایی کرده‌اند. فیلم سینمایی «عصر روز دهم» به کارگردانی «مجتبی راعی»، جمعه ۶ مردادماه ساعت ۱۹ از شبکه نمایش پخش می‌شود. داستان فیلم درباره خانم دکتری است که به عراق سفر می‌کند تا خواهرش را که در زمان جنگ ایران و عراق به دست یک عراقی به‌نام محسن محمود افتاده، پیدا کند. الزام این جستجو به حال مادر او باز می‌گردد که رو به مرگ است و می‌خواهد دختر گم‌کرده‌اش را ببیند و حالا که صدام سقوط کرده بهترین زمان برای شروع این جستجوست. او مرد عراقی و خواهرش را می‌یابد. هانیه توسلی و احمد مهران‌فر در فیلم سینمایی «عصر روز دهم» نقش‌آفرینی کرده‌اند. فیلم سینمایی «افسانه درخت» به کارگردانی «جی. آ. بایونا»، جمعه ۶ مرداد ماه ساعت ۲۱ از شبکه نمایش پخش می‌شود. در این فیلم با بازی لوئیس مک داگلاس، سیگورنی ویور و فیلیسیتی جونز خواهیم دید: مادر کانر سرطان دارد. او مدت‌ها است که کابوس از دست دادن مادرش را دارد ولی با این قضیه کنار نیامده است و باعث رفتار نامناسب او شده است. او در خیال خود درختی را می‌بیند و درخت برای او داستان‌هایی را نقل می‌کند و در نهایت کانر با از دست دادن مادرش کنار می‌آید. فیلم سینمایی «خاکستری» به کارگردانی «جو کارنهان»، جمعه ۶ مرداد ماه ساعت ۲۳ از شبکه نمایش پخش می‌شود. داستان فیلم با بازی نیام نیسون، درموت مالرونی و فرانک گریلو؛ درباره عده ای از مهندسان کاربلد است که برای تعمیر یک دکل بزرگ نفتی با هواپیما عازم آلاسکا می‌شوند، ولی ناگهان هواپیما سقوط می‌کند و آنها در دل برف و سرما مدفون می‌شوند. شبکه کودک انیمیشن سینمایی «عاشورائیان ـ مسلم ابن عقیل (ع)» به کارگردانی «ناهید صمدی‌امین»، پنجشنبه ۵ مردادماه ساعت ۱۴ از شبکـه کودک پخش خواهد شد. در این انیمیشن خواهید دید: مسلم بن عقیل، پسر عمو و نماینده‌ امام حسین علیه‌السلام، بنا به دعوت مردم کوفه از امام حسین علیه‌السلام، به این شهر عزیمت می‌کند تا از مردم این شهر بیعت بگیرد. حامیان خلیفه، یزید را از ناتوانی نعمان، حاکم کوفه، مطلع کرده و یزید، عبیدالله بن زیاد را به این شهر می‌فرستد. مردم کوفه به تصور اینکه او امام حسین علیه‌السلام است از او استقبال می‌کنند. عبیدالله، بیعت‌کنندگان امام حسین علیه‌السلام را تهدید کرده و به دیدن یکی از ایشان به‌نام هانی می‌رود. به مسلم، که در خانه هانی به سر می‌برد، پیشنهاد می‌شود عبیدالله را بکشد ولی او حرمت مهمان را نگاه داشته و دست بر شمشیر نمی‌برد. فیلم تلویزیونی «نقش و نقاش» به کارگردانی «مهدی جعفری»، جمعه ۶ مردادماه ساعت ۱۴ از شبکه کودک پخش خواهد شد. در خلاصه داستان این فیلم آمده است: پسربچه ای به نام حبیب وقتی که پدرش می خواهد تعزیه خوانی راه بیندازد و یک پرده نقاشی سفارش داده وقتی با نقاش پرده صحبت می کند تصمیم می گیرد کاری کند که شمر نتواند امام حسین (ع) را بکشد و سر تعزیه خوان بلاهایی زیادی می آورند که نتواند در تعزیه شرکت کند در نهایت معلم جوان مدرسه نقش شمر را بازی می‌کند. محمود عزیزی، پرویز فلاحی پور و آتش تقی پور در فیلم تلویزیونی «نقش و نقاش» ایفای نقش کرده‌اند. شبکه امید فیلم تلویزیونی «دستان فرشته» به کارگردانی «محسن مختاری»، پنجشنبه ۵ مردادماه ساعت ۱۸ از شبکه امید پخش خواهد شد. در این فیلم خواهیم دید: دختر بچه‌ای به نام فاطمه دچار تومور مغزی است و لازم است خیلی سریع عمل جراحی شود. از آنجا که خانواده او توان مالی ندارند درصدد فراهم کردن هزینه جراحی می شوند. ولی با مشکلاتی مواجه خواهند شد. از طرفی فاطمه می‌خواهد در درمان هزینه‌ها کمک کند و نقاشی می‌کشد و جهت فروش به پارک می برد. دوستان کلاس قرآن او هم تا از موضوع مطلع شده دست به کار می‌شوند. مشک قدیمی به ارث دست پدر فاطمه است که هرسال برای محرم و صفر در هییت ها سقایی می کند و فاطمه نیز چند سالی است با او می رود. مشک بسیارگران قیمت است و شوهرخاله فاطمه سال‌ها است دنبال مشک است. مهران رجبی، الهام باقری، رها زارعی، مجید جلیل پیران، محدثه سادات موسوی، نادر روشنی، درسا طهماسبی، کیمیا امانی، رها اعتمادی، فاطمه سپاهی، پرهام‌زارعی، آیناز دوستی، ارسلان جلیل شش بهره، مهسا سادات موسوی، آتنا ترکیان و آرام نیکبخت در فیلم تلویزیونی «دستان فرشته» بازی کرده‌اند. فیلم تلویزیونی «من و زیبا» به کارگردانی «فریدون حسن پور»، جمعه ۶ مردادماه ساعت ۱۸ از شبکه امید پخش خواهد شد. این فیلم داستان زندگی موسی است. او در شبی سرد و بارانی قبل از آنکه به خانه برسد. راحله، همسرش بر اثر درد زایمان جان می‌سپارد. موسی در تمام عمر فکر می‌کند که باعث مرگ راحله شده است. او تمام وجود و عشق خود را پای جعفر، تنها یادگار راحله می‌ریزد. پرویز پرستویی، سید‌شهاب حسینی و حدیث میرامینی در فیلم سینمایی «من و زیبا» ایفای نقش کرده اند. شبکه افق فیلم سینمایی «شب دهم» به کارگردانی «جمال شورجه»، جمعه ۶ مردادماه ساعت ۱۷ از شبکه افق پخش خواهد شد. در این فیلم خواهیم دید: عزیز سحرخیز، در شب دهم ماه محرم پس از درگیری خیابانی عزاداران با مأموران ارتش، که برای حمایت از چند آمریکایی مست به خیابان آمده اند، از مهلکه می گریزد و همسرش را تنها رها می کند. او تا سال ها بعد از حرکت خود احساس پشیمانی و حقارت می‌کند و موفق نمی‌شود فرزندش را، که شانزده ساله شده، از زیر تأثیر برادر همسرش، نایب که عزاداران شب دهم ماه محرم را رهبری می‌کرده، خارج کند. پسر او به جبهه جنگ می‌رود و عزیز به دنبال پسر روانه جبهه جنگ می‌شود. جهانبخش سلطانی، ملیحه نیکجومند، ولی شیراندامی و نسرین خدادوست مقدم در فیلم سینمایی «شب دهم» ایفای نقش کرده‌اند. شبکه سلامت (زیرنویس ویژه ناشنوایان) فیلم سینمایی «خدا نزدیک است» به کارگردانی «علی وزیریان»، پنجشنبه ۵ مردادماه ساعت ۱۱ با زیرنویس ویژه ناشنوایان از شبکه سلامت پخش می‌شود. در خلاصه داستان فیلم آمده است: رضا با موتور مسافرکشی می‌کند. او در نگاه اهالی، شیرین‌عقل است! لیکن در باطن جوانی با عاطفه و مهربان و برخوردار از سلامت کامل ذهنی است. در نزدیکی محل زندگی رضا، روستای کوچکی است که بخشی از جاده آن در مسیر سیل ویران شده است. اهالی برای تردد به آنجا ناچارند با موتورهای مسافرکش و از راه جنگلی عبور کنند. در همین ایام؛ لیلا معلم جدید روستا از راه می‌رسد و برای رفتن به مدرسه ناچار می‌شود با موتور سفر کند. بابک حمیدیان و الناز شاکردوست در فیلم سینمایی «خدا نزدیک است» بازی کرده اند. فیلم سینمایی «بیست و یک روز بعد» به کارگردانی «سیدمحمدرضا خردمندان»، جمعه ۶ مردادماه ساعت ۱۱ با زیرنویس ویژه ناشنوایان از شبکه سلامت پخش می شود. این فیلم داستان پسری نوجوان به نام مرتضی است که بعد از فوت پدرش همراه مادر بیمار و برادر کوچکش زندگی می کند. مادر مرتضی از راه شستن و اتو کردن لباس های مردم امرار معاش می کند و درگیر بیماری سختی است. مرتضی آرزو دارد فیلمساز شود و قصه ای هم برای این کار دارد اما روزی که برای اجاره دوربین از مادرش پول گرفته، برای گرفتن داروی مادرش به داروخانه هم می رود و می فهمد مادرش داروی گران قیمتی دارد که اگر آن را استفاده نکند، فلج خواهد شد. مرتضی ابتدا فیلمنامه اش را می فروشد و سپس راه های مختلفی همچون بازی کامپیوتری و .. برای کسب پول امتحان می‌کند. ساره بیات، حمیدرضا آذرنگ، امیرحسین صدیق، سینا رازانی، جلال فاطمی، مهدی قربانی و علیرضا استادی در فیلم سینمایی «بیست و یک روز بعد» به هنرمندی پرداخته‌اند. شبکه فراتر (4k) فیلم سینمایی «تنگه ابوقریب» به کارگردانی «بهرام توکلی»، چهارشنبه 5 مرداد ماه ساعت 22 از شبکه فراتر پخش خواهد شد. این فیلم روایتی است از دفاع گردان عمار یاسر لشکر ۲۷ محمد رسول‌الله در برابر لشکرکشی رژیم بعث برای عبور از تنگه راهبردی ابوقُرَیب و حمله به فَکّه و شرهانی در روزهای پایانیِ جنگ. عراقی‌ها باید از سد یک پایگاه که شکل تنگه است عبور کنند. جواد عزتی، حمیدرضا آذرنگ، امیر جدیدی، زنده یاد علی سلیمانی و مهدی پاکدل در فیلم سینمایی «تنگه ابوقریب» ایفای نقش کرده‌اند.  فیلم سینمایی «به وقت شام» به کارگردانی «ابراهیم حاتمی کیا»، پنجشنبه ۵ مردادماه ساعت ۲۲ از شبکه فراتر پخش خواهد شد. در این فیلم خواهید دید: یونس و علی، پدر و پسر خلبانی هستند که مأموریت ویژه آن‌ها به پرواز درآوردن یک هواپیمای ایلوشین در تَدمُر به سمت دمشق است. آن‌ها باید مردم تحت ظلم داعش را به وسیله این پرواز نجات دهند اما در این راه مشکلات زیادی در انتظار آنها است. بابک حمیدیان، هادی حجازی‌فر، پیر داغر، خالد السید، رامی عطاالله، الیث المفتی و ژاله کاظمی در فیلم سینمایی «به وقت شام» هنرنمایی کرده‌اند. فیلم سینمایی «روز واقعه» به کارگردانی «شهرام اسدی»، جمعه ۶ مردادماه ساعت ۲۲ از شبکه فراتر پخش خواهد شد. در خلاصه داستان فیلم آمده است: عبدالله جوانی مسیحی است که تازه به اسلام روی آورده و دل در گرو عشق راحله دختر زید دارد. وی در جریان عروسی با راحله ندایی می‌شنود که او را به یاری فرا می‌خواند، عبدالله بیابان به بیابان، واحه به واحه به سمت کربلا می‌تازد و هنگام عصر عاشورا به آنجا می‌رسد و در آن زمان حقیقت را بر سر نیزه می‌بیند. زنده یاد عزت‌الله انتظامی، علیرضا شجاع نوری، زنده یاد جمشید مشایخی، لادن مستوفی، زنده یاد محمد علی کشاورز، ژاله علو، زنده یاد حمیده خیرآیادی، عنایت بخشی، سیامک اطلسی، زنده یاد حسین محب اهری، زنده یاد حسین پناهی و حسن میرباقری در این فیلم هنرنمایی کرده‌اند. پایان پیام/


",arts-media,"۱۶:۲۱
                                        ۱۴۰۲-۵-۳"
159,"
                                        اصرار رویداد فیلم کوتاه ایسفا بر قانون‌شکنی؛ حتی پس از توقیف
                                    ","
خبرگزاری فارس ـ گروه سینما: چند روز پیش سیزدهمین دوره از جوایز فیلم کوتاه «ایسفا» پوستر سیزدهمین دوره خود را منتشر کرد،‌ پوستری با عکسی بدون حجاب قانونی از سوسن تسلیمی در فیلم «مرگ یزدگرد»، پوستری که با حاشیه‌های مراسم رونمایی‌‌اش وارد حواشی تازه‌ای شد تا فرصت مهم فیلم کوتاه را که می‌تواند یکی از درگاه‌های مهم برای ورود سینماگران به این هنر باشد از بین ببرد. برخورد با خلاف قانون طبیعی است سیدصادق موسوی، مدیرکل دفتر جشنواره‌ها و همکاری‌های بین الملل وزارت فرهنگ و ارشاد اسلامی نسبت به غیرقانونی بودن پوستر جوایز ایسفا واکنش نشان داد و گفت: «انتشار هرگونه پوستر بی‌حجاب در اقلام تبلیغی جشن‌ها و جشنواره‌ها خلاف قوانین جاری کشور است و در این باره با مدیرعامل و هیات مدیره خانه سینما و دست اندرکاران ذیربط رایزنی شد تا هماهنگی‌های لازم در این راستا صورت گیرد؛ چرا که مسئولیت این موضوع برعهده خانه سینماست.» بعد از این مصاحبه که جملات آن نشان دهنده رایزنی سازمان سینمایی با خانه سینما قبل از تاریخ مصاحبه است تا زمان اعلام خبر توقف این رویداد خانه سینما و ایسفا واکنشی به این اخبار نشان ندادند و خبری از اصلاح پوستر نشد که اگر قرار و بنا بر این بود که این مجموعه پوسترش را اصلاح کند، قطعا این حدفاصل زمان مناسبی برای این کار بود که از اساس اتفاق نیفتاد. همه با بالندگی موافقند درباره این اتفاقات با حبیب ایل بیگی، معاون نظارت و ارزشیابی سازمان سینمایی صحبت کردیم. او گفت: «مجموعه سازمان سینمایی همیشه موافق بالندگی و فعالیت‌های سینمایی در قالب‌های مختلف بوده است. جشن‌ها و مراسمات صنفی همیشه مورد حمایت ما بوده و قبل از این هم جشن‌های درون صنفی دیگری در خانه سینما بدون حاشیه و به خوبی برگزار شد که جشن مدیران تولید خانه سینما یکی از این موارد است.» وی ادامه داد: «ما قطعا اگر این دوره از جوایز ایسفا هم بدون حاشیه و با استقبال خوب هنرمندان برگزار می‌شد، راضی‌ بودیم و از آن حمایت می‌کردیم چون همیشه موافق رویدادهای سینمایی هستیم، اما قانون فصل‌الخطاب همه ماست و برخورد با بی‌قانونی بدیهی است؛ کسی مانع هیچ اتفاق و رویداد سینمایی‌ای نخواهد بود اگر در چهارچوب قانون فعالیت کنند.» معاون نظارت و ارزشیابی سازمان سینمایی گفت: «هنگام برگزاری دوره سی‌ و نهم جشنواره فیلم کوتاه تهران این انجمن جشنواره را تحریم کرد و ما گفتیم که باید این رویداد برگزار شود؛ چراکه جوانان بسیاری فیلم ساخته‌اند و می‌خواهند در محیطی آرام و حرفه‌ای فیلمشان را تماشا کنند و با جلسات نقد آن پیشرفت کنند و وارد فضای مهم فیلمسازی شوند.» نظر مخاطبین درباره پوستر بعد از انتشار گزارشی با موضوع ایسفا و حواشی پیرامون آن با تیتر «ایسفا، انجمنی که فیلم کوتاه را دستاویز سیاست‌زدگی کرد» مخاطبان خبرگزاری فارس نظراتی را در این زمینه ثبت کردند. یکی از مخاطبان نوشته است: «به شخصه خیلی تلاش می‌کنم روشنفکر باشم، ولی این پوستر علاوه بر تحجر و ابتذال بار سیاسی خاص خودش را دارد. من تصور می‌کنم مفهوم اولیه این پوستر آن است که زنان در ایران دائما نقاب بر صورت دارند و خود واقعیشان نیستند. واقعا یک جشنواره در جمهوری اسلامی ایران باید چنین پیامی را به دیگران منتقل کند؟ در حالی که همه جشنواره‌های خارجی ارزش‌های خارجی را تبلیغ می‌کنند، جشنواره‌های ما به جای انتقال ارزش‌های خودمان ارزش‌های خارجی را ترویج می‌کنند و این یعنی چند جای کار نیاز به اصلاح جدی دارد.» همچنین یکی دیگر مخاطبان نوشته است: «آدم‌های مسئول این پوستر و کلا مسئول انحراف در جریان فیلم کوتاه کاملا شناخته شده‌اند و در صفحاتشان بدون پرده‌پوشی عقاید ضد اسلام خود را بیان می‌کنند... به این‌ها اجازه فعالیت صنفی ندهید.» ایسفا جایی برای دیده نشدن هنر و هنرمند انجمن فیلم کوتاه ایران (ایسفا) به‌عنوان متولی صنفی فیلم کوتاه ذیل خانه سینما و یکی از مراکزی است که توقع می‌رود وظیفه حمایت از سینماگران جوان را به عهده بگیرد، اما شاید فعالیت‌هایی مانند تحریم دوره سی‌ و نهم جشنواره فیلم کوتاه تهران مسیر و هدفی غیر از این از سوی این مجموعه را نشان دهد؛ چرا که این اقدام تنها باعث متشنج شدن فضای معرفی سینماگران جدید از مسیر این جشنواره می‌شود. اصرار ایسفا بر قانون‌شکنی همه چیز را گفتیم تا مشخص شود کسی با توقیف موافق نیست. اگر فعالیتی در چهارچوب قانون باشد، سوابق بسیاری از یک تفکر خاص سیاسی وجود دارد که فعالیتی را قربانی تفکرات سیاسی کرده‌اند. روزنامه‌های این جریان سیاسی هر از چند گاهی تلاش کردند تا با تیتری هنجارشکنانه و با اعمالی تند حکم توقیف خود را به جریان بیندازند. به یاد بیاورید روزنامه سازندگی را که اخیرا این اتفاق را تجربه کرده است. شاید بشود این جشن و اتفاقات پیرامون آن را هم کنار همین شکل فعالیت‌ها گذاشت؛ رویدادی که تنها برای توقیف شدن شکل گرفته است و از اساس قصدی برای رعایت قانون ندارد. پوستر جشنواره با تصویری بدون حجاب قانونی کشور توسط طاها ذاکر، طراحی شده که خارج از ایران زندگی می‌کند و موضع‌گیری‌های مشخصی هم در زمان اغتشاشات داشته است.  توییت پین شده طاها ذاکر طراح پوستر جنجالی ایسفا در صفحه شخصی‌اش حتی اگر تصویر را هم مربوط به فیلمی قبل از قانونی شدن حجاب بدانیم بازهم اینکه رونمایی از آن توسط شخصی انجام می‌شود که قوانین امنیت اجتماعی کشور را رعایت نکرده است، قابل بخشش نیست.       ایسفا حتی بعد از اعلام خبر توقف این جشن بجای حل موضوع، خبری با پوستر سیاه، مبنی‌ بر تمدید مهلت شرکت در سیزدهمین دوره جوایز ایسفا منتشر کرده است. انگار مدت‌هاست که این طیف تمام فعالیت‌های خود را معطوف به مقابله با قوانین کشور و مخالفت مدنی با آن کرده‌اند و به‌نظر دیگر چیزی از هنر و سینما برایشان اهمیتی ندارد. همه این گزاره‌ها نشانه اولویت‌ فعالیت‌های سیاسی نسبت به وظیفه ذاتی حمایت سینماگران جوان برای ایسفاست، اما حال باید دید چه شده است که این انجمن همیشه مخالف قصد داشته تا در سالگرد اغتشاشات سال گذشته، یک دورهمی صنفی در قالب سیزدهمین دوره جوایز ایسفا برگزار کند؛ رویدادی که در عمل به وسیله برگزارکنندگانش، با پوستری به حاشیه رفت که از ابتدا خلاف قانون بودن و احتمال برخورد با آن مشخص بود. پایان پیام/


",arts-media,"۱۶:۳۰
                                        ۱۴۰۲-۵-۲"
160,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",arts-media,"۱۰:۵۸
                                        ۱۴۰۲-۶-۴"
161,"
                                        نماهنگ عاشورایی نوجوانان افغان؛ «عاشق حسینیم، برادریم، هم‌خونیم»+ویدئو
                                    ","
به گزارش خبرنگار سایت افغانستان خبرگزاری فارس، نوای دلنشین نوجوانان افغان در نماهنگ عاشورایی «هم‌خونیم» به اشتراک اقوام افغانستان در ارادت به ساحت سیدالشهدا(علیه‌السلام) پرداخته است. در این نماهنگ که در «روضه سخی» شهر کابل، اجرا شده است، متن آن به عشق ملت افغانستان از هر قوم و جغرافیای آن به سرور و سالار شهیدان حضرت اباعبدالله الحسین(علیه‌السلام) پرداخته است. فراز «یا حسین جانم، با تو می‌مانم؛ من ارادتمندتان از ملک افغانم» از فرازهای دلنشین این نماهنگ است.  «تاجیک و هزاره‌ایم یا اگر پشتونیم، عاشق حسینیم، برادریم، همخونیم»، فرازی است که همدلی و اشتراک اقوام افغانستان را در لوای محبت به اهل بیت رسول گرامی اسلام(ص) بیان می‌کند. با هم، این نماهنگ دلنشین عاشورایی را به تماشا می‌نشینیم:         پایان پیام/ ر


",arts-media,"۱۶:۰۰
                                        ۱۴۰۲-۵-۳"
162,"
                                        سریال «بازپرس» در ایام عاشورا و تاسوعا پخش نمی‌شود
                                    ","
به گزارش خبرگزاری فارس، بعد از پخش قسمت یازدهم «سریال بازپرس» روز اول مرداد به دلیل تقارن با ایام سوگواری اباعبدالله الحسین قسمت جدید سریال تا روز یکشنبه هشتم مرداد پخش نخواهد شد. بر همین اساس روز شنبه هفتم مرداد خلاصه‌ای از قسمت هفتم تا یازدهم پخش و ادامه پخش قسمت‌های «بازپرس» از روز هشت مرداد از سر گرفته می‌شود. گفتنی است «سریال بازپرس» که روند داستانی یک پرونده فساد اقتصادی را پی می‌گیرد روزهای شنبه تا سه شنبه ساعت 22 از شبکه یک سیما پخش می‌شود. «سریال بازپرس» به کارگردانی احمد معظمی و تهیه‌کنندگی محمدرضا شفیعی است که آن را حسین تراب نژاد بعد از مدتها پژوهش از پرونده‌های واقعی نوشته است و پخش آن از دهم تیرماه آغاز شده است. فیلمنامه‌ سریال «بازپرس» از بین پرونده های واقعی فساد اقتصادی انتخاب شده است و به همین دلیل در سکوت خبری ضبط شده و اکنون به مناسبت هفته قوه قضائیه پخش آن از شبکه یک سیما شروع شده است. پایان پیام/


",arts-media,"۱۴:۴۲
                                        ۱۴۰۲-۵-۲"
163,"
                                        فارس من| بلبل جان از فیلترینگ تا درخواست فعالیت دوباره
                                    ","
به گزارش خبرنگار هنر خبرگزاری فارس، یکی از موضوعاتی که در چند وقت اخیر تبدیل به موضوعی قابل بحث برای اهالی سینما و به اصطلاح فیلم‌بین‌ها شده، فیلترینگ پلتفرم بلبل جان و البته مقابله با انتشار آثار مستهجن از آن است. چندی پیش بلبل جان توسط توسط کارگروه تعیین مصادیق محتوای مجرمانه رایانه‌ای به‌‌عنوان بستر انتشار تصاویر غیر اخلاقی شناخته شده و فیلتر شد،‌ کمی بعد از شروع فیلترینگ و توقف فعالیت‌های این نرم‌افزار اطلاعیه‌ای توسط گروه مدیریت بلبل‌جان منتشر و در آن به ادامه فعالیت بلبل جان مطابق با قوانین کشور تاکید شد. این پلتفرم که بستری برای ارائه فیلم و سریال‌های خارجی به صورت رایگان است با توجه به سهل‌الوصول بودن برای مخاطب و راحتی استفاده از آن مورد توجه عمومی قرار گرفته و همین دلیل باعث شده تا بعد از فیلترینگ بلبل جان پویشی با عنوان «پلتفرم بلبل جان را رفع فیلتر کنید» در سامانه «فارس من» خبرگزاری فارس شکل بگیرد. حامد معینی، معاون تدوین مقررات و امور حقوقی ساترا در گفت‌وگو با یکی از رسانه‌ها ضمن اشاره به اینکه تصمیم گیری نهایی در خصوص فیلتر و رفع فیلتر هر سامانه و سکوی فعال در فضای مجازی توسط کارگروه تعیین مصادیق محتوای مجرمانه رایانه ای صورت می‌پذیرد، گفت: «چنانچه «بلبل جان» اقدام به اخذ مجوز از ساترا کند و محتوای مجرمانه خود را حذف کند، امکان رفع فیلتر این سکو وجود دارد.» وی افزود: «سازمان تنظیم مقررات رسانه‌های صوت و تصویر فراگیر خود را ناظر و حامی سکوهای دارای مجوز می‌داند و بر همین اساس هر زمان که تخلف برطرف شود، موضوع رفع فیلتر را در دستور کار خود قرار خواهد داد.» همه این موارد نشان دهنده نبود هرگونه مانع مقابل بلبل جان برای شروع مجدد فعالیت و رفع فیلتر است. تنها اتفاقی که لازمه رفع فیلترینگ این پلتفرم پخش است قبول قوانین کشور و اخد مجوز از ساتراست. به معنای دیگر اگر بلبل جان به بیانیه منتشر شده خود به صورت عملی التزام داشته باشد، مانعی برای فعالیت آن وجود نخواهد داشت. محمدصادق افراسیابی، معاون امور کاربران و تنظیم‌گری اجتماعی «ساترا» در گفت‌وگو با خبرنگار خبرگزاری فارس در این باره گفت: «مسئولین بلبل جان برای ادامه فعالیت باید قبل از هر چیز به درگاه ملی صدور مجوزها مراجعه کنند و مجوز رسانه صوت و تصویر فراگیر نمایشی را انتخاب کرده و در عین حال سریال‌ها و فیلم‌ها را مطابق با قوانین کشور منتشر کنند تا هم علاقه‌مندان این سکو همچنان بتوانند از خدمات بلبل جان استفاده کنند و هم شاهد انتشار محتوای آسیب رسان و خلاف عفت عمومی از آن نباشیم.» وی همچنین تأکید کرد: «اگر بلبل جان قبلاً مجوز گرفته بود به نظرم مسیر تذکر از سوی کارگروه تعیین مصادیق مجرمانه طی می‌شد و احتمال داشت، این سکو فیلتر نشود.» رفع فیلتر بلبل جان تنها در انتظار اقدام برای اخذ مجوز از ساترا توسط این پلتفرم است و ادامه فعالیت آزادش هم در گرو رعایت قوانین کشور خواهد بود. بر اساس اطلاع خبرنگار خبرگزاری فارس هنوز درخواستی برای ثبت و دریافت مجوز توسط بلبل جان در سامانه‌های ساترا ثبت نشده است، خبرگزاری فارس درصورت ثبت این درخواست نتایج آن را اعلام خواهد کرد. پایان پیام/


",arts-media,"۱۱:۱۷
                                        ۱۴۰۲-۵-۴"
164,"
                                        فارس من| شهر حجاب در تهران و اصفهان احداث می‌شود
                                    ","
به گزارش خبرنگار اقتصادی خبرگزاری فارس، غلامرضا حسن‌پور امروز به مناسبت هفته بسیج اصناف و بازاریان در نشست خبری سازمان بسیج اصناف در مورد نقش اصناف و معرفی کالاهای حجاب گفت: ما به زودی شهر حجاب را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در اصفهان و تهران به صورت دائمی راه‌اندازی می‌کنیم تا الگوهای مناسب حجاب برای کودکان تا بزرگسالان در آن ارائه شود. این طرح طراحی و کامل شده و در حال گرفتن جای مناسب در تهران هستیم که ظرف یکی دو ماه آینده مشخص می‌شود و احتمالا در هفته بسیج راه‌اندازی خواهد شد. مسئول بسیج اصناف گفت: ما برای بحث حجاب الگوهای مختلفی ارائه می‌کنیم و در نمایشگاه‌های مختلف مدل‌های مانتوهای شیک برای بانوان طراحی کرده‌ایم. گاهی برخی از این مدل‌ها در سبد خرید مردم قرار نگرفته‌اند و تلاش می‌کنیم که در سبد تقاضای مردم قرار گیرد. وی افزود: وقتی مردم را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ از امری مانند بی‌حجابی نهی می‌کنیم باید یک الگو و مدلی به آنها بدهیم و کارهای اساسی در زمینه معرفی طرح‌های جایگزین ارائه کرده‌ایم. برای بانوان فروشنده در اصناف مختلف 100 طرح مانتوی اسلامی و با قیمت مناسب و قابلیت انجام کار در اصناف مختلف طراحی کرده‌ایم. همچنین برای دانش‌آموزان دختر هم مدل‌های مناسب و نوجوان‌پسند ارائه کرده‌ایم. برای کودکانی که تازه به سن تکلیف می‌رسند و از فضای کودکی به فضای باحجاب می‌خواهند وارد شوند، نیز الگوهایی معرفی کرده‌ایم، درحالی‌که تاکنون در این فاصله سنی الگوی مناسبی نداشتیم. حسن‌پور اضافه کرد: توجه به طیف سنی مختلف و در راستای علاقه به پوشش و عفت برای بانوان دنبال می‌شود. مسئول بسیج اصناف در مورد مهار تورم و رشد تولید به عنوان شعار امسال نیز گفت: ما رصد کالاهای اساسی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در بازار انجام می‌دهیم. این گونه نباشد که کالایی مانند مرغ هر روز کم یا زیاد شود که یک روز بگویند مرغ زیاد بخرید و یک روز بگویند کمتر بخرید. در این زمینه ارتباط کشاورزی با سامانه کالا رسانی برقرار می‌شود و ما به عنوان بسیج نظارت و رصد می‌کنیم. وی تأکید کرد: در زمینه کالای مرغ و تخم مرغ پایداری عرضه و تولید را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در بازار دنبال می‌کنیم و در آینده نتیجه آن مشخص می‌شود و این مدل می‌تواند برای سایر کالاها مانند قند و شکر هم اجرا شود. اگر رشد تولید تداوم داشته باشد، این کار منجر به مهار تورم می‌شود که شعار امسال است. حسن‌پور با اشاره به جلسات رئیس جمهور با تولیدکنندگان گفت: برخی از این تولیدکنندگان به دفتر رئیس جمهور معرفی کرده‌ایم، ما برای حمایت از تولید و عرضه باید زنجیره بازرگانان امین در کشور تشکیل دهیم و ایجاد شبکه‌ای از افراد امین که از اول تا آخر زنجیره، از تولید تا مصرف را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ دنبال کنند. این گونه نباشد که عده‌ای واردکننده در زمان کرونا کشتی کالاهای وارداتی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در دریا نگه داشته بودند تا کالا گران شود و بعد‌ آن را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ تخلیه کنند. مسئول بسیج اصناف در مورد زنجیره تولید مرغ و تخم مرغ اظهار داشت: در این زمینه باید رقابت ایجاد و انحصار شکسته شود و زنجیره امینی ایجاد شود که کالاها به موقع به دست مردم برسد. وی در مورد صادرات نیز گفت: در بازار عراق عده‌ای تاجرنما وارد شده بودند که اجناس قلابی ارائه کرده بودند و بخشی از بازار عراق از دست ما رفت و تجار ترکیه جای ما را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ گرفتند. تلاش بسیج اصناف این است که با حضور همه سلیقه‌ها بتوانیم بازار صادراتی کشورهای همسایه مانند عراق را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به دست آوریم. حسن‌پور تأکید کرد: بسیج هیچ نفع شخصی ندارد و کمک می‌کند زنجیره امین را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ تشکیل دهد. همچنین در زمینه تامین 7 کالای اساسی مانند مرغ، تخم مرغ، گوشت، برنج، شکر، روغن و لبنیات تلاش می‌کنیم به دولت کمک کنیم و با کمک اصناف این کالاها به قیمت مناسب در اختیار مردم قرار گیرد و این گونه نباشد که یک روز گوجه یا پیاز کمیاب شود. مسئول بسیج اصناف اظهار داشت: بازرگانان امین در گذشته و حال این گونه عمل می‌کنند که کالاهایی که به نرخ قبلی خریداری کرده‌اند با همان نرخ به مردم می‌فروشند. البته سود خود را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ حساب می‌کنند، اما در شرایط نوسان قیمت، کالای قدیم را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به نرخ جدید نمی‌فروشند، گرچه الان وقتی اقتصاد بهم می‌ریزد، آثار اقتصاد کلان در بازار هم پیدا می‌شود. وی همچنین در مورد نقش بسیج برای تولید کالاهای متناسب با حجاب گفت: واحدهای صنفی که محصولات مخالف حجاب ارائه می‌کنند، با کمک اتحادیه‌های صنفی در زمینه گرانفروشی یا انجام ناهنجاری‌های اجتماعی پلمب می‌شوند و ما فقط عضو هیات نظارت هستیم. پلمب واحدها حتما باید با مجوز اتحادیه انجام شود. حسن‌پور اضافه کرد: با کار فرهنگی و همکاری اصناف، کشف حجاب متصدیان فروش در واحدهای صنفی به حداقل کاهش پیدا کرده، در این زمینه گفتگوهای فرهنگی زیادی داشتیم و حتی برای برخی اصناف کارشناس روان‌شناسی هم در نظر گرفتیم و توجیه شدند و متصدیان بی‌حجاب در این واحدها به حداقل‌ها کاهش یافته است. مسئول بسیج اصناف در مورد مقابله با عرضه کالاهای قاچاق گفت: کالاها باید شناسه داشته باشند و با همکاری اصناف از عرضه کالاهای قاچاق جلوگیری می‌شود. البته در زمینه پوشاک، گاهی اصناف می‌گویند باید از مرز کنترل شود و گاهی گلایه می‌کنند که مرز به عنوان مبدأ رها شده، اما در بازار سخت‌گیری می‌شود و ما به عنوان بسیج اصناف در کنار ستاد مبارزه با قاچاق کالا کمک می‌کنیم تا این ناهنجاری‌ها برطرف شود. به گزارش فارس، هفته بسیج اصناف از 29 مرداد ماه تا شنبه 4 شهریور ادامه دارد که در این هفته اقداماتی مانند رزمایش گردان سایبری،‌ نمایشگاه‌های عفاف و حجاب، نشست‌های جهاد تبیین، نشست‌های فقه بازار، حتی عزاداری اصناف و بازاریان و تجلیل از فعالان اربعین و خانواده‌های موفق اصناف و برپایی نمایشگاه دستاوردهای بسیج اصناف و معرفی شهید عراقی و شهید شاخص 1402 اصناف، حاج اسماعیل رضایی از برنامه‌های هفته بسیج اصناف اعلام شده است. حسن‌پور همچنین در بخش دیگری از سخنان خود گفت: اصناف در راهپیمایی اربعین هم در کنار مردم هستند و به زائران امام حسین(ع) خدمت‌رسانی می‌کنند. وی گفت: بسیج اصناف گرچه از سال 58 به موازات سازمان بسیج در بازار شکل گرفته بود، اما از سال 87 به عنوان یک سازمان مستقل شروع به فعالیت کرد. اصناف و بازاریان در طول دفاع مقدس 11 هزار شهید تقدیم انقلاب کردند. مسئول بسیج اصناف اظهار داشت: در زمان دفاع مقدس، بسیج و سپاه در خط مقدم بودند و اصناف به عنوان پشتیبان قرار داشتند، اما اکنون که جنگ همه‌جانبه اقتصادی در میان است، اصناف و بازاریان در خط مقدم جنگ اقتصادی هستند و بسیج و سپاه به عنوان پشتیبان از آنها حمایت می‌کنند. حسن‌پور از برگزاری رزمایش بسیج اصناف از جمعه این هفته تا هفته آینده گفت: در این زمینه 600 گروه جهادی خدماتی به مردم در شهرها و روستاها ارائه می‌کنند و اگر لوازم خانگی اقشار کم‌درآمد خراب شده باشد، برای آنها تعمیر می‌کنند. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۳:۵۰
                                        ۱۴۰۲-۵-۲۹"
165,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",economy,"۱۱:۱۸
                                        ۱۴۰۲-۶-۴"
166,"
                                        کاهش 3479 واحدی شاخص بورس تهران
                                    ","
‌به گزارش خبرنگار اقتصادی خبرگزاری فارس، بورس اوراق بهادار تهران بعد از ریزش دیروز، امروز هم در روند کاهشی قرار گرفت و شاخص کل در پایان معاملات با عقب‌نشینی 3479 واحد به رقم یک میلیون و 954 هزار و 30 واحد رسید. همچنین شاخص هموزن با کاهش 3427 واحد به رقم 673 هزار و 585 واحد رسید. ارزش بازار در بورس تهران به بیش از 6 میلیون و 894 هزار میلیارد تومان رسید. معامله‌گران امروز بیش از 8.3 میلیارد سهام و اوراق مالی در قالب 299 هزار فقره معامله و به ارزش 4563 میلیارد تومان دادوستد کردند. همه شاخص‌های بورس امروز قرمز شدند، به‌گونه‌ای که شاخص کل و شاخص قیمت با معیار وزنی ـ ارزشی نسبت به روز گذشته 18 صدم درصد کاهش یافتند. این دو شاخص با معیار هموزن 51 صدم درصد افت کردند. شاخص آزاد شناور 13 صدم درصد عقب نشست. شاخص بازار اول بورس با یک دهم درصد کاهش همراه شد و شاخص بازار دوم بورس 26 صدم درصد افت کرد. امروز نمادهای ایران خودرو و شستا بیشترین اثر افزایشی بر شاخص بورس را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ داشتند و نمادهای پتروشیمی خلیج فارس، هلدینگ معدنی خاورمیانه، بانک پاسارگاد، انفورماتیک ایران و پتروشیمی پردیس به ترتیب بیشترین اثر کاهشی بر شاخص بورس را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ داشتند. در فرابورس ایران هم شاخص با 89 واحد کاهش به رقم 25 هزار و 13 واحد رسید. ارزش بازار اول و دوم فرابورس به بیش از یک میلیون و 373 هزار میلیارد تومان رسید. ارزش بازار پایه فرابورس 439 هزار میلیارد تومان شد. معامله‌گران امروز بیش از 3.3 میلیارد سهام در قالب 236 هزار معامله و به ارزش 3522 میلیارد تومان دادوستد کردند. امروز شاخص کل و شاخص قیمت در فرابورس نسبت به روز گذشته 36 صدم درصد کاهش یافتند. این دو شاخص با معیار هموزن 49 صدم درصد افت کردند، شاخص بازار اول فرابورس 9 دهم درصد کاهش یافت و شاخص بازار دوم فرابورس 12 صدم درصد افت کرد. نمادهای جهان فولاد سیرجان، ایران خودرو دیزل، مالی سپهر صادرات، مس سرچشمه، بیمه پاسارگاد، پخش البرز و سیمان ساوه به ترتیب بیشترین اثر کاهشی در شاخص فرابورس را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ از خود به‌جای گذاشتند. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۳:۴۴
                                        ۱۴۰۲-۵-۲۹"
167,"
                                        ورود 5هزار دستگاه خودرو وارداتی به گمرکات و بنادر ‌کشور
                                    ","
مهدی ضیغمی در گفت‌وگو با خبرنگار اقتصادی خبرگزاری فارس درباره آخرین وضعیت خودروهای وارداتی، اظهار داشت: تاکنون نزدیک به 5 هزار دستگاه خودرو وارد بنادر و گمرکات شده است. سرپرست سازمان توسعه تجارت ایران با بیان اینگه آمار دقیقی در حال حاضر از تعداد خودروهای ترخیص شده از گمرکات ندارد، افزود: این خودروهای وارداتی در حال ترخیص از گمرکات کشور است، ضمن اینکه تعدادی از خودروهای چانگان‌ وارداتی، آماده تحویل به مشتریان شده است.  مدیر طرح واردات خودرو وزارت صنعت، معدن و تجارت بیان داشت: در واقع برای متقاضیان خرید چانگان‌های وارداتی که در سامانه یکپارچه ثبت‌نام کرده بودند، از سوی وارد کننده پیامک ارسال  و کارهای لازم برای تحویل خودروها انجام شده است و این احتمال وجود دارد که در هفته جاری خودروهای وارداتی چانگان به مشتریان تحویل داده شود.  به گزارش فارس با توجه به نابسامانی‌هایی که در تولید و عرضه خودرو در کشور وجود داشت،‌ رئیس‌جمهور در نیمه اسفند‌ سال 1400 دستور 8 ماده‌ای برای «بهبود وضعیت صنعت خودروسازی کشور» به طور رسمی ابلاغ کرد که در بند 4 این دستورالعمل تاکید شده بود به منظور افزایش رقابت‌پذیری و رفع شائبه انحصار متناسب‌سازی قیمت خودرو و جبران کمبود تولید، در صورت عدم اقدام برای انجام تعهدات و رفع نیاز بازار، موانع قانونی و اجرایی واردات خودرو حداکثر ظرف 3 ماه آینده رفع شود و با افزایش صادرات خودرو و قطعات، نسبت صادرات به واردات در صنعت خودرو افزایش یابد.  بنابراین در راستای تحقق مفاد این دستورالعمل در 21 اردیبهشت ماه 1401 کلیات واردات خودرو در دولت به تصویب رسید و با این مصوبه بعد از 4 سال ممنوعیت واردات خودرو؛ فرآیند واردات خودرو از سر گرفته شد.  در ادامه بعد از 4 ماه از نهایی شدن مصوبه واردات خودرو در 3 شهریور ماه 1401  آیین‌نامه واردات خودرو که در 26 مرداد به تصویب هیأت وزیران رسیده بود، توسط معاون اول رئیس جمهور نهایی و به همه سازمان‌ها شامل وزارت صمت، وزارت اقتصاد، وزارت کشور، بانک مرکزی و دبیرخانه شورای عالی مناطق آزاد ابلاغ شد.  پیرو آن نیز اقدامات لازم برای واردات خودرو آغاز شد و شرکت‌هایی که شرایط واردات را داشتند برای دریافت مجوز واردات ثبت‌نام کردند و در نهایت‌ اسفند سال گذشته نیز ثبت نام از متقاضیان خودروهای وارداتی با بلوکه شدن  مبلغ 500 میلیون تومان به مدت محدودی در حساب خریدار و به نفع سازمان حمایت صورت گرفت و مقرر شد تا خودروهای وارداتی در اسرع وقت تحویل مشتریان شود.  ‌اردیبهشت امسال، محمدعلی تیموری، مدیرعامل سایپا، به عنوان یکی از شرکت‌های واردکننده خودرو اعلام کرد، با توجه به ترخیص اولین محموله خودروهای وارداتی از گمرکات، تحویل این خودروها به مشتریان از هفته آینده آغاز می شود؛ البته تا این لحظه و با گذشت 6 ماه از زمان ثبت نام متقاضیان خرید خودروهای وارداتی و با گذشت بیش از 3 ماه از وعده مدیرعامل سایپا هیچ خبری از تحویل خودروهای وارداتی به مشتریان نیست‌. براساس اعلام وزارت صمت حدود 120 هزار نفر برای خرید خودروهای وارداتی ثبت نام کردند که بعد پالایش اطلاعات و داده‌ها  34 هزار نفر در نوبت تحویل خودروهای وارداتی قرار گرفتند.  پایان پیام/


",economy,"۱۶:۲۸
                                        ۱۴۰۲-۵-۲۹"
168,"
                                        بلومبرگ: نیمی‌ از آمریکایی‌ها نگران از دست دادن شغل‌شان هستند
                                    ","
به گزارش گروه اقتصاد بین‌الملل فارس، بلومبرگ طی گزارشی با استناد به نظرسنجی «هریس» که از طرف انجمن کارکنان آمریکا (ASA) انجام شده است، نوشت، تعداد زیادی از کارگران آمریکایی نگران هستند که توسعه فناوری، به قیمت از دست دادن کارشان تمام شود. بر اساس این گزارش، 47 درصد پاسخ‌دهندگان موافق هستند که ماشین‌ها به آسانی جایگزین آنها در محل کار شوند. این رقم یک افزایش قابل‌توجه از سال 2017 نشان می‌دهد؛ در آن زمان هم نظرسنجی مشابه نشان داد 27 درصد کارگران فکر می‌کردند که ربات‌ها و هوش مصنوعی می‌توانند جایگزین آنها شوند. ریچارد والکویست، مدیرعامل انجمن کارکنان آمریکا در مورد این یافته‌ها گفت: «تنها طی چند سال، نگرش کارگران نسبت به هوش مصنوعی تغییر کرده است. کارگران قبلا فکر می‌کردند که برنامه‌های هوش مصنوعی به آنها کمک می‌کند اما اکنون نگران هستند که هوش مصنوعی به طور کلی جایگزین آنها شود.» این نظرسنجی نشان می‌دهد، کارگران صنعتی احتمال بیشتری می‌دهند که شغل‌شان با فناوری جایگزین شود درحالی‌که کارکنان مراقبت‌های پزشکی خود را کمتر در معرض این خطر می‌بینند. بیشترین نگرانی در میان کارگران جوان، سیاه‌پوست و اسپانیایی‌ها وجود دارد. در عین حال، آمریکایی‌های سفیدپوست کمتر نگرانی دارند و کمتر از 40 درصد آنها چنین نگرانی‌هایی را ابراز کرده اند. در این میان تنها 26 درصد افرادی که پس از جنگ جهانی دوم به دنیا آمده‌اند زمانی‌که نرخ زاد و ولد به طور موقت افزایش یافت، در این مورد نگرانی دارند. به طور کلی، حدود 74 درصد از پاسخ‌دهندگان «کاملا موافق» یا «تا حدودی موافق»هستند که رشد استفاده از فناوری می‌تواند بیکاری را افزایش دهد. به نوشته این گزارش، با این وجود، بیشتر پاسخ‌دهندگان از افزایش استفاده از فناوری در محل کار استقبال می‌کنند و در حال حاضر، بیش از 30 درصد از هوش مصنوعی در محل کار خود استفاده می‌کنند. به نظر می‌رسد افرادی که در سطوح بالای شغلی هستند بیشتر از رشد فناوری در محل کار خود استقبال می‌کنند. پایان پیام/


",economy,"۱۱:۳۰
                                        ۱۴۰۲-۵-۲۹"
169,"
                                        فارس من| مطالبه متقاضیان ساینا بابت تعدیل قیمت این خو‌درو از سوی سایپا
                                    ","
به گزارش خبرنگار اقتصادی خبرگزاری فارس مخاطبان خبرگزاری فارس با ثبت پویشی با عنوان «انتقاد از افزایش ناعادلانه قیمت ساینا دوگانه سوز» عنوان کرده‌اند که در فراخوانی از سوی سایپا، برای خرید ساینا دوگانه سوز با زمان تحویل آذر 1402 و پیش پرداخت 114 میلیون تومان اقدام کرده‌اند با این امید که در زمان تحویل نهایتا 50 یا 60 میلیون تومان دیگر بابت خرید خودرو بپردازند، اما با توجه به افزایش بی رویه قیمت کارخانه‌ای خودرو توسط این خودروساز باید در زمان تحویل ‌این خودرو مبلغی بیش از 60 میلیون تومان برای خرید خودرو به حساب خودروساز واریز شود که این موضوع با توجه به محدودیت درآمد و حقوق‌های پایین  برای خریداران نگران کننده است. به گزارش فارس، بعد از اینکه شورای رقابت خودرو را کالایی انحصاری تشخیص داد با مصوبه تنظیم بازار خودروی سواری به موضوع قیمت‌گذاری خودرو ورود کرد و بر این اساس در فروردین‌ امسال قیمت تعدادی از خودروهای دو خودروساز بزرگ داخلی را مصوب کرد. بعد از آن نیز در اردیبهشت و در تیرماه بود که شورای رقابت قیمت تعداد دیگری از خودروهای مونتاژی را مصوب کرد.  پایان پیام/ 


",economy,"۱۰:۲۶
                                        ۱۴۰۲-۵-۲۹"
170,"
                                        اعزام ۶۰۰۰ زائر اربعین از فرودگاه امام توسط هما
                                    ","
به گزارش خبرنگار اقتصادی خبرگزاری فارس حسام قربانعلی در خصوص آخرین وضعیت عرضه بلیت و انجام پروازهای اربعین توسط هواپیمایی جمهوری اسلامی ایران اظهار داشت: تا امروز ۶۰ درصد پروازهای اربعین در سایت هما فروخته شده است اما عرضه روزانه به صورت مقطعی ادامه دارد. وی گفت: از ۲۷ شهریور تاکنون ۶۰۰۰ زائر اربعین در مسیر فرودگاه امام خمینی (ره)-نجف و بالعکس جابه‌جا شده است. مدیرکل روابط عمومی هواپیمایی جمهوری اسلامی ایران با بیان اینکه روز گذشته ۱۳ پرواز فوق‌العاده از فرودگاه امام خمینی (ره) به نجف برقرار شد، گفت: ۶۵۰۰ صندلی در این مسیر به صورت رفت و برگشت تخصیص یافت. قربانعلی ادامه داد: پروازهای اصفهان به نجف اشرف توسط هما برقرار شد پروازهای شیراز و زنجان به نجف هم به زودی برقرار می‌شود. وی اظهار داشت: همچنین تعدادی پرواز فوق‌العاده در مسیرهای تهران-اهواز، مشهد- اهواز و شیراز-اهواز برای زواری که مایلند تا مرزهای جنوب غرب جابه‌جا شوند و سپس به صورت زمینی سفر اربعین را ادامه دهند، برقرار شده است. قربانعلی افزود: همچنین به مقاصد ایلام و کرمانشاه هم پرواز برقرار کرده‌ایم، کل این پروازها شامل ۱۶ پرواز است که ۳ پرواز به ایلام، ۵ پرواز به کرمانشاه و بقیه پروازها به اهواز است.  پایان پیام/


",economy,"۱۲:۱۵
                                        ۱۴۰۲-۶-۳"
171,"
                                        ماجرای تورم  و کاهش خرید محصولات آرایشی بهداشتی در فرانسه
                                    ","
به گزارش خبرنگار اقتصاد بین‌الملل خبرگزاری فارس به نقل از تلویزیون بی‌اف‌ام فرانسه، نتایج یک نظرسنجی توسط موسسه نیِل سِن آی‌کیو، حاکی از آن است که 45 درصد از مردم فرانسه، مجبور شده‌اند به خاطر افزایش قیمت‌ها، خرید محصولات آرایشی بهداشتی خود را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ کمتر کنند. نیهال آمباد، مدیر فروش فروشگاه‌های زنجیره‌ای پَشِن بیوتی فرانسه، گفته که قیمت عطریجات در فرانسه 30 درصد افزایش یافته و فقط برخی تبلیغات خاص در حال کمک به فروشگاه‌های عطر و محصولات آرایشی، بهداشتی برای حفظ فروش است.  نظرسنجی مذکور نشان می‌دهد که 45 درصد شرکت‌کنندگان به دنبال محصولات ارزان‌تر رفته و 13 درصد هم گفته‌اند که شروع به ساخت شامپو و صابون در خانه کرده‌اند. شامپو، صابون و ماسک‌های صورت از جمله محصولاتی هستند که بیشترین میزان تولید خانگی در فرانسه را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به خود اختصاص داده‌اند. کِلِر مارتی، معاون مدیرکل بخش گلوبال بیوتی موسسه نیل سن آی‌کیو، گفته که برای کم کردن هزینه‌ها در زمینه خرید محصولات آرایشی، بهداشتی، مردم فرانسه در گام نخست به سمت خرید برندهای ارزانتر می‌روند و همچنین از بن‌های تخفیف استفاده می‌کنند یا کلا کمتر به خرید می‌روند. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۲:۲۷
                                        ۱۴۰۲-۵-۲۹"
172,"
                                        برنج مازاد در استان‌های گیلان و مازندران خریداری می‌شود
                                    ","
‌‌‌‌‌‌‌‌‌به گزارش خبرنگار اقتصادی خبرگزاری فارس، وجود برنج مازاد در دست شالیکاران در یک سال گذشته به عنوان معضلی برای تولیدکنندگان تبدیل شده بود و آنها از این وضعیت ناراضی بودند. محمد مختاریانی، رئیس هیئت مدیره انجمن تامین کنندگان و تولیدکنندگان برنج ایران، امروز در نشست خبری از تفاهم‌نامه با استانداری‌های دو استان گیلان و مازندران برای خرید برنج مازاد شالیکاران خبر داد و گفت: خرید از شالیکاران استان مازندران چند هفته‌ای است انجام می‌شود و خرید از شالیکاران استان گیلان هم به تازگی آغاز شده و تا دو هفته دیگر ادامه خواهد یافت. رئیس هیئت مدیره انجمن تامین کنندگان و تولیدکنندگان برنج ایران با بیان اینکه برنج بوجاری شده از کشاورزان کیلویی 70 هزار تومان خرید می‌شود، گفت: این درحالی است که قیمت تمام‌شده برنج سال گذشته 45 هزار تومان بود و با این قیمت‌گذاری سعی می‌کنیم، تمام برنج‌های روی دست کشاورزان را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ خریداری کنیم. وی با بیان اینکه هدف اصلی ما جمع‌آوری کامل برنج مازاد کشاورزان است، اظهار داشت: در این صورت تعادل کامل در بازار ایجاد شده و شالیکاران برنج تولیدی امسال خود را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ هم با خیال راحت به بازار عرضه خواهند کرد. مختاریانی در ادامه با بیان اینکه واردات برنج در سال گذشته بیش از نیاز بوده است، افزود: برنامه دولت عمدتا برای تامین نیاز مردم، متعادل ساختن قیمت بازار و نیز ذخیره استراتژیک بوده است. رئیس هیئت مدیره انجمن تامین کنندگان و تولیدکنندگان برنج ایران در ادامه افزود: در سال جاری واردات برنج کاهش 40 درصدی داشته است و در صورتی که نیاز باشد، مسئولان دولتی با همکاری بخش خصوصی اقدام به واردات خواهند کرد. * کاهش 30 درصدی مصرف تن ماهی وی در ادامه در واکنش به سوالی مبنی بر اینکه قیمت تن ماهی در بازار 78 درصد افزایش یافته است، گفت: آخرین تغییرات قیمتی تن ماهی مربوط به آبان ماه سال گذشته است که آن زمان با ماهی کیلویی 39 هزار تومان قیمت‌گذاری شده بود، درحالی‌که اکنون تن ماهی با ماهی کیلویی 155 هزار تومان تهیه می‌شود. مختاریانی با بیان اینکه 70 درصد قیمت تمام شده تن ماهی مربوط به ماهی است، گفت: مصرف‌کنندگان باید قبول داشته باشند که تولید تن ماهی با ماهی گران کار راحتی نیست. رئیس هیئت مدیره انجمن تامین کنندگان و تولیدکنندگان برنج ایران در ادامه از کاهش 30 درصدی مصرف تن ماهی در کشور خبر داد و گفت: امیدوار هستیم در آبان ماه که فصل صید و صیادی است، قیمت‌های ماهی اصلاح شود و تن ماهی هم قیمت‌ منطقی‌تری داشته باشد. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۵:۲۵
                                        ۱۴۰۲-۵-۲۹"
173,"
                                        کاهش قیمت سکه و ثبات بازار ارز امروز
                                    ","
به گزارش خبرنگار اقتصادی خبرگزاری فارس، دلار ‌امروز در مرکز مبادله ارز و طلا در بخش اسکناس با کاهش ۶۰ ریالی، ۴۱ هزار و ۳۰۹ تومان و در بخش حواله‌ ۳۷ هزار و ۵۵۴ تومان کشف قیمت شد‌. دلار امروز در ‌‌ صرافی‌ها در زمان تنظیم گزارش، به قیمت ۴۰ هزار و ۹۱۹ تومان خریداری و با نرخ ۴۱ هزار و ۳۰۸ تومان فروخته شد. ‌ امروز همچنین ‌یورو در صرافی‌ها با نرخ توافقی به قیمت ۴۴ هزار و ۹۵۳ تومان معامله شد. بررسی میدانی بازار ارز نشان می‌دهد‌،‌ دلار آزاد امروز توسط دلالان مقابل صرافی‌ها ۴۸ هزار ۸۰۰ تومان معامله می‌شود. * آخرین قیمت انواع سکه و طلا سکه ‌طرح قدیم‌ در بازار امروز‌ با کاهش ۶۰ هزار تومانی به نرخ ۲۴میلیون و ۸۵۷  هزار تومان دادوستد شد، همچنین سکه تمام بهار آزادی طرح جدید نیز با کاهش ۱۶۰ هزار تومانی به قیمت ۲۷ میلیون و ۷۴۹ هزار تومان معامله شد. نیم سکه امروز در بازار امروز با افت ۱۳۰ هزار تومانی به نرخ ۱۴ میلیون و ۸۲۸ هزار تومان داد و ستد شد، ربع سکه نیز با کاهش ۱۲۰ هزار تومانی به قیمت ۹ میلیون و ۸۳۸ هزار تومان عرضه شد؛ همچنین هر سکه گرمی به نرخ ۵ میلیون و ۹۷۱ هزار تومان معامله شد. ‌ هر گرم طلای ۱۸ عیار امروز در بازار به قیمت ۲ میلیون و ۲۸۷ هزار تومان در هر گرم داد و ستد شد‌، همچنین امروز هر مثقال طلای ۱۸ عیار در بازار، ۹ میلیون و ۹۱۲ هزار تومان نرخ‌گذاری شد. هر اونس طلا (معادل ۳۱.۱۳۲گرم) امروز در بازار جهانی‌ بدون تغییر قیمت، ۱۸۸۹ دلار معامله شد. ‌پایان پیام/


",economy,"۱۴:۳۶
                                        ۱۴۰۲-۵-۲۹"
174,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",economy,"۱۱:۳۳
                                        ۱۴۰۲-۶-۴"
175,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",economy,"۱۰:۱۵
                                        ۱۴۰۲-۶-۴"
176,"
                                        بیت کوین کانال 26 هزار دلاری را پس گرفت
                                    ","
‌به گزارش خبرنگار اقتصاد بین‌الملل خبرگزاری فارس به نقل از کوین مارکت کپ، در معاملات ساعات گذشته بازار جهانی ارزهای مجازی، قیمت بیت کوین یک درصد افزایش یافت و به 26 هزار و 186 دلار رسید. با این‌ حال اما، قیمت این ارز دیجیتال نسبت به 7 روز پیش حدود 11 درصد پایین‌تر است و ارزش کل بازار آن به 509 میلیارد دلار رسیده است. در 24 ساعت گذشته، 372 هزار بیت کوین به ارزش 9.7 میلیارد دلار در بازار جهانی جابجا شده و تعداد کل بیت‌کوین‌های جهان هم به 19 میلیون و 462 هزار و 781 عدد رسیده است.  قیمت اتریوم نیز 0.9 درصد در معاملات امروز رشد کرد و به 1674 دلار رسید. برنده بازار امروز اما ریپل بود که 8.1 درصد جهش را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به ثبت رساند و در حال حاضر 54 سنت خرید و فروش می‌شود. قیمت کاردانو و دوج کوین هم حدود 1.5 درصد رشد را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به ثبت رساند و به ترتیب 26 سنت و 0.064 دلار در بازار جهانی خرید و فروش می‌شوند. لازم به توضیح است، قیمت دوج کوین در یک هفته گذشته، 15.5 درصد سقوط کرده است. به‌طور کلی در معاملات امروز ارزش کل بازار جهانی ارزهای مجازی 1.1 درصد افزایش یافته و به 1060 میلیارد دلار رسیده است. طی 24 ساعت گذشته در این بازار 23 میلیارد دلار پول جابجا شده که نسبت به دیروز 33 درصد کاهش داشته است. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۶:۱۰
                                        ۱۴۰۲-۵-۲۹"
177,"
                                        همتی چطور اطلاعات محرمانه کشور را به صندوق بین‌المللی پول لو داد
                                    ","
به گزارش خبرگزاری فارس، پیمان قربانی در صفحه مجازی خود نوشت: به متهم که رسیدگی نشود، مدعی‌العموم می‌شود. آقای ‎همتی، رئیس کل سابق ‎بانک مرکزی مصداق بارز همین مَثَل است. همتی در سال ۱۳۹۹ در پی بحران کرونا درخواست یک وام ۵ میلیارد دلاری در قالب ابزار تامین مالی سریع (RFI) از صندوق بین المللی پول کرد که حتی نتوانست یک سنت از آن را بگیرد. درحالی که چون سهامدار هستیم، پول خودمان بود و کشورهای مختلف نیز این تسهیلات را گرفتند. وی در ادامه نوشت: ‏صندوق برای پرداخت این وام کلی اطلاعات محرمانه از همتی خواسته بود که او همه اطلاعات مهم کشور اعم از وضعیت ارزی، نرخ تورم و... را به آنها داد، مواردی که خودش درباره آنها به مردم خودمان هم گزارش نمی‌داد! هر کسی از او می‌پرسید، می‌گفت اینها محرمانه است. صندوق این اطلاعات را در مجله چشم‌انداز اقتصاد بین‌المللی چاپ کرد و تازه کاشف به عمل آمد که همتی چه کار خبطی کرده است. در داخل به او فشار آوردند و توضیح خواستند و او هم در نهایت همه چیز را کتمان کرد و گفت اطلاعات صندوق غلط است! وی در پایان این رشته توئیت تصریح کرد: حالا که پول‌های بلوکه شده در کره، آزاد شده، جناب همتی که برای وامِ نگرفته از صندوق همه خواسته‌هایشان را، آن هم در بحبوحه یک جنگ اقتصادی، اجابت کرد، در جایگاه مدعی‌العموم نشسته که شما نگذاشتید ما وام بگیریم و آزادسازی پول‌هایمان در کره هنر نیست! انتهای پیام/  


",economy,"۱۸:۱۹
                                        ۱۴۰۲-۵-۲۹"
178,"
                                        تعرفه واردات چادر مشکی به ۱۰ درصد کاهش یافت
                                    ","
به گزارش خبرنگار اقتصادی خبرگزاری فارس، محسن گرجی امروز در نشست خبری در وزارت صمت، اظهار داشت: در سال 1401 صنعت نساجی و پوشاک با رشد 17.1 درصدی پیشروترین بخش صنعتی شد و به طور متوسط بالاترین رشد بخش صنعت را داشته است. مدیرکل دفتر صنایع پوشاک و منسوجات وزارت صمت اظهار داشت: سال گذشته تولید نخ اکریلیک بیش از 300 درصد رشد داشت، به طوری که از 2 هزار تن در سال 1400 به حدود 70 هزار تن رسید. افزایش تولید این نوع نخ در کشور باعث می شود ترکیه به عنوان تولیدکننده و عرضه‌کننده این محصول، قیمت فروش الیاف پلی اکریلیک را تنظیم کند. وی افزود: برنامه امسال ما نیز برنامه‌ریزی برای تولید 20 تا 25 هزار تن تولید الیاف پلی اکریلیک است.  گرجی با اشاره به اینکه تولید این نوع نخ برای تولید الیاف نخ اکریلیک سودمند است، گفت: این الیاف یکی از مواد اولیه مورد نیاز فرش است، به طوری که در سال گذشته حدود 300 میلیون دلار فرش صادر شد.  مدیرکل دفتر صنایع پوشاک و منسوجات وزارت صمت اظهار داشت: از صادرات حدود 700 میلیون دلار محصولات مرتبط با دفتر نساجی و پوشاک حدود 300 میلیون دلار مربوط به صادرات فرش است.  مدیرکل صنایع پوشاک و نساجی وزارت صمت با بیان اینکه در صنعت نساجی کاملاً بخش خصوصی فعال است، افزود: شاخص مدیران خرید شامخ که توسط اتاق بازرگانی منتشر می‌شود نشان می‌دهد که متوسط شامخ اقتصاد ما در خرداد 53 متوسط کل صنعت 55.3 متوسط صنعت نساجی 64.17و متوسط پوشاک و چرم 64.29 بوده است براین اساس شامخ نساجی و پوشاک از متوسط اقتصاد و صنعت بالاتر بوده است. وی با اشاره به تأمین مواد اولیه گفت: در تأمین مواد هم به دلیل مسائل ارزی که از بهمن سال گذشته با آن مواجه بوده‌ایم با مشکل مواجه بوده ایم و امروز می بینیم که موجودی انبار به عنوان یکی از شاخص‌های شامخ منفی ترین بخش بوده است. گرجی بیان داشت: در حوزه چرم به دلیل کاهش کشتار شاهد کاهش تولید بودیم که اثر خود را بر حوزه کفش گذاشته و باعث کاهش تولید 3 تا 4 درصدی در این بخش شده است. * ظرفیت صادرات فرش ماشینی تا یک میلیارد دلار مدیرکل دفتر صنایع پوشاک و منسوجات وزارت صمت با بیان اینکه هزار  واحد صنعتی فرش ماشینی در کاشان فعال است، بیان داشت سایر کف پوش‌ها  مورد نیاز مانند موکت نیز در داخل تامین می‌شود.  وی بیان داشت:  در حوزه فرش ماشینی ظرفیت یک میلیارد دلاری برای صادرات وجود دارد، البته این موضوع مشروط بر آن است که قواعد ارزی و برگشت ارز حاصل از صادرات اصلاح شود. گرجی اظهار داشت: یکی از مهمترین موضوعات که دست صادر کننده را می بندد، بحث قواعد برگشت ارز و پیمان سپاری است، زیرا تا  هفته گذشته اگر صادرکننده ای صادرات انجام می‌داد، می‌توانست ارز صادراتی خودش را استفاده کند، اما براساس مصوبه جدید ارز حاصل از صادرات دیگر توسط صادرکننده قابل استفاده نیست و باید صادرکننده پول حاصل از صادراتش را به بانک بدهد و  در صورت نیاز به ارز خودش در نوبت دریافت ارز از بانک قرار گیرد.  مدیرکل دفتر صنایع پوشاک و منسوجات وزارت صمت، گفت: ۸۰ درصد پارچه مورد نیاز کشور در داخل تولید می‌شو و ارزبری واردات پارچه سالانه حدود ۶۰۰ میلیون دلار است. وی با بیان اینکه واردات پارچه با تعرفه آزاد است، گفت که هدفگذاری کردیم در اولین نمایشگاه پارچه که در شهریورماه برگزار می‌شود، میزبان تجار خارجی با هدف توسعه صادرات باشیم. وی با بیان اینکه وضعیت ما در تولید  پارچه چادر مشکی خوب است گفت: حدود ۸ میلیون متر در حال حاضر تولید داریم، اما میزان نیاز ما به پارچه چادر مشکی قطعا چندین  برابر است. گرجی  افزود: تنها تولید کننده پارچه چادر مشکی طرح توسعه ۶ میلیون متری این محصول را برنامه ریزی کرده است که پیش بینی می شود تا اخر امسال محقق می شود همچنین طرح توسعه ۱۲ میلیون متری دیگری نیز  مصوب شده که احتمالا تا پایان سال ۱۴۰۳ محقق شود.  علاوه بر اینها طرحی در قم داریم ۱۸ میلیون متر پارچه چار مشکی است که بخشی از طرح آن اجرایی شده و بخشی از ماشین آلات آن نیز  احتمالا تا آخر سال وارد کشور می شود در مجموع به میزان ۴۰ میلیون متر زیر ساخت پارچه چادر مشکی در کشور موجود است. مدیرکل دفتر صنایع پوشاک و منسوجات وزارت صمت اظهار داشت : واردات این محصول انجام می شود، اما به صورت دقیق میزان واردات مشخص نیست، در حال حاضر تعرفه واردات چادر مشکی به ۱۰ درصد کاهش یافته است. مدیرکل دفتر صنایع نساجی وزارت صمت در خصوص لایحه عفاعف و حجاب اظهار داشت: پیشنهاد دادیم کالاهای فرهنگی از مالیات معاف شود که این موضوع شامل فعالان حوزه تولید ‌پارچه چادر مشکی می‌شود. وی اظهار داشت: صنعت پارچه کشور از نظر کیفی و طراحی رشد قابل توجهی داشته است اما گاها پارچه های ما در بازار به نام پارچه های ترکی عرضه می‌شود که این موضوع نشان می دهد تا چه اندازه در کیفیت ارتقا یافته‌ایم.  گرجی همچنین درباره وضعیت تولید اسپان باند و مشکلات تهیه مواد اولیه اظهار داشت: ملتهب ترین مواد پلیمری ایران ک در بورس عرضه می‌شود، پلی پروپلین است. البته کشور ظرفیت تولید بیش از آنچه که هست ندارد و لذا باید سرمایه گذاری جدید صورت گیرد و بخشی هم باید از طریق واردات تامین شود و اتخاذ سیاست های رقابتی نیز باید بین ذینفعان آن از جمله بورس و انجمن های مرتبط و شرکت‌های صنایع پایین دستی پتروشیمی صورت گیرد.  مدیرکل دفتر صنایع پوشاک و منسوجات وزارت صمت اظهار داشت: علیرغم فشارهای مختلف برای تامین این ماده وزارت صمت به این نتیجه رسید که گریدهای را با یکدیگر تلفیق کند و لذا این امر باعث شد که فضای رانت و انحصاری که برای برخی شرکت ها ایجاد شده بود از بین برود و با توجه به آمار حاصل شده به این نتیجه رسیده ایم که کار درستی انجام داده‌ایم.  وی بیان داشت: بعضا بیان می شود بعد از تلفیق سایرین این مواد را می خرند اما مجموع خرید سایرین کمتر از 5 درصد کل عرضه ای بوده که اتفاق افتاده است بنابراین این جوسازی ها فقط برای زیر سوال بردن عرضه تلفیقی بوده است که البته بی اثر نیز بوده و نتیجه ای هم نگرفته‌اند و وزارت صمت هم این موضوع و مصوبه را به صورت قاطع اجرا می‌کند.  * تامین پنبه یکی از چالش های صنعت نساجی  در ادامه این برنامه  سید شجاع الدین امامی رئوف دبیر انجمن صنایع نساجی ایران گفت: یکی از مشکلات صنعت نساجی تامین پنبه است که بخشی از این محصول وارداتی وبخشی نیز وارداتی است.  وی اظهار داشت: نمایشگاه های مختلفی برگزار می شود که از جمله این نمایشگاه نمایشگاه پارچه است که تاکنون در داخل کشور برگزار نشده است، در شهر مشهد، یزد، اصفهان سابقه برگزاری نمایشگاه های نساجی وجود دارد.  امامی رئوف بیان داشت: براساس آمار وزارت صمت میزان مصرف پارچه در کشور 580 هزار تن است، اما براساس آمار مرکز پژوهش‌ها میزان مصرف پارچه در کشور 680 هزار تن است. برآورد دقیقی از مصرف وجود ندارد، بلکه  تخمینی از تولید و میزان واردات وجود دارد.  وی بیان داشت: در سال گذشته مجموع واردات ما یک میلیارد و 881 میلیون دلار بوده شامل مواد اولیه الیاف و نخ و .. بوده است و مجموع صادرات ما در صنعت نساجی در سال گذشته 560 میلیون دلار بوده است که از این رقم 287 میلیون دلار فرش ماشینی و کف پوش بوده است. لذا تراز واردات و صادرات به سمت واردات منفی است. امامی رئوف: نیاز به سرمایه گذاری در بخش بافندگی داریم در زنجیره ریسندگی تا تکمیل نیز شناسایی شده که در صنعت بافندگی نیاز به سرمایه گذاری وجود دارد.  به گزارش فارس، اولین نمایشگاه تخصصی بین المللی پارچه و صنایع وابسته با حضور بیش از ۹۰ شرکت تولید کننده و تامین کننده پارچه در رسته‌های تاروپود، کشباف،  تریکو، و بافت‌های سنتی از شهرهای تهران، اصفهان، یزد، کاشان، البرز و دیگر شهرهای تولید کننده پارچه در مرکز نمایشگاه‌های شهر آفتاب از تاریخ ۱۸ الی ۲۱ شهریور ماه ۱۴۰۲، برگزار می‌شود. پایان پیام/


",economy,"۱۱:۲۷
                                        ۱۴۰۲-۵-۲۹"
179,"
                                        2 شعبه بانک مرکزی لیبی پس از یک دهه ادغام شد
                                    ","
به گزارش گروه اقتصاد بین‌الملل خبرگزاری فارس به نقل از سایت بانک مرکزی لیبی، الصدیق الکبیر، رئیس‌کل بانک مرکزی لیبی روز یکشنبه بیستم آگوست ۲۰۲۳ اعلام کرد که از این به بعد به عنوان یک نهاد حاکمیتی یکپارچه فعالیت می‌کند. بانک مرکزی لیبی در بیانیه‌ای در شبکه اجتماعی اکس (توئیتر سابق) گفت که به تلاش خود برای رفع اثرات تقسیم این بانک به دو شعبه شرق و غرب کشور ادامه خواهد داد. در این بیانیه آمده است که تصمیم به ادغام دو بانک شرق و غرب لیبی پس از نشست جامعی که امروز در طرابلس، پایتخت لیبی با حضورالصدیق عمر الکبیر، رئیس بانک مرکزی (شعبه طرابلس) با مرعی رحیل، نائب رئیس بانک مرکزی (رئیس بانک مرکزی شعبه بنغازی) و در حضور مدیران دو شعبه بانک مرکزی لیبی در طرابلس و بنغازی برگزار شد، گرفته شده است.‌ عقیله صالح، رئیس پارلمان لیبی هم با استقبال از ادغام دو بانک مرکزی لیبی گفت: همه نهادها و ادارات لیبی هم باید از این گام ملی در پایان دادن به تقسیم نهادهای دولتی الگو بگیرند. عبدالحمید الدبیبه، نخست وزیر دولت وحدت ملی لیبی نیز با استقبال از این تصمیم گفت: از رئیس بانک مرکزی لیبی در طرابلس و معاون وی می‌خواهم به عواقب انشعاب چند ساله بانک مرکزی لیبی رسیدگی کنند.    بانک مرکزی لیبی نظیر دیگر نهادهای دولتی در این کشور به دنبال درگیری‌های داخلی پس از سرنگونی رژیم قدافی دو دسته شده است؛ اما روند ادغام و یکپارچه‌سازی آن در سال ۲۰۲۰ به عنوان بخشی از روند صلح پس از ایجاد آتش بس آغاز شد. قرار بود اولین انتخابات ریاست جمهوری در تاریخ لیبی در ۲۴ دسامبر ۲۰۲۱ برگزار شود، اما اختلافات سیاسی بین طرف های مختلف بحران لیبی منجر به تعویق آن شد. لیبی در حال حاضر کشور دو دولتی است، نخست دولت طرابلس به ریاست عبدالحمید الدبیبه، نخست وزیر دولت وحدت ملی که از سوی جامعه بین المللی به رسمیت شناخته شده و دومی دولت اسامه حماد، که از سوی پارلمان این کشور مامور تشکیل کابینه شده است. دولت حماد‌ با حمایت پارلمان و ژنرال خلیفه حفتر، یک فرمانده نظامی قوی در شرق این کشور فعالیت می‌کند. کنترل بر منابع نفتی، زیرساخت‌های تولید و صادرات و درآمدها از انگیزه‌های اصلی درگیری بین دو دولت لیبی است که بسیاری از قدرت‌های خارجی و تعداد زیادی از گروه‌های مسلح با وفاداری‌های متفاوت به آنها به این نزاع دامن می‌زنند. نیروهای حفتر قبلا میادین نفتی لیبی و بنادر صادراتی در خلیج سرت در مرکز لیبی را محاصره کرده بودند. پایان پیام/


",economy,"۰۹:۲۰
                                        ۱۴۰۲-۵-۳۰"
180,"
                                        پرده‌برداری از احداث 27 شهر ساحلی جدید در جنوب کشور+نقشه
                                    ","
‌به گزارش خبرنگار اقتصادی خبرگزاری فارس، در راستای توجه به اقتصاد دریا محور، طرح توسعه سکونت‌گاه‌های جدید مولد در سواحل جنوبی کشور که در ششمین جلسه شورای عالی مسکن مورد تأکید رئیس جمهور قرار گرفته بود، هم‌اکنون در مرحله مکان‌یابی سکونت‌گاه‌ها قرار دارد و پهنه‌های دارای قابلیت استقرار سکونت به ادارات کل استان، برای انجام استعلام‌های موردنظر در کارگروه ارسال شده است. بر اساس اهداف عملیاتی طرح، برنامه‌ریزی برای احداث 27 سکونت‌گاه ساحلی در 4 استان سیستان و بلوچستان،‌ هرمزگان، بوشهر و خوزستان در چارچوب ضوابط و قوانین در دستورکار قرار دارد. *جزئیاتی از شهرهای جدید ساحلی در 4 استان کشور بر این مبنا در استان سیستان و بلوچستان، مکان‌های پیشنهاد‌ی بندر تَنگ، گوردیم، جنوب زَرآباد، شمال رَمین، نَگور، بَلِه سَر، بِریس، گواتر، پسابندر، تیس، دِرَکس، تیاب، کهیر و دَرَک در دستورکار قرار گرفته است.   مکان یابی شهرهای جدید در استان سیستان و بلوچستان همچنین در استان هرمزگان مکان‌های پیشنهاد‌ی شهرهای مولد در مناطق آبکوهی، دیوِل، مَکران، گَتان، سیریک قدیم، خلیج فارس، شیب‌دراز، هولِر، بندر خمیر، بندرهای کلات و آفتاب، نخیلو، دیوان، شرق چارَک، کَنگ، سایه‌خوش و حمیران در دستورکار قرار گرفته است.  مکان یابی شهرهای جدید در استان هرمزگان در استان بوشهر مکان‌های پیشنهاد‌ی شهرهای مولد در مناطق سیراف، کنگان، شیف، گوابین و بِیدو، بندر ریگ، بندر گناوه، شمال بینَک، دیلم، نایبند، کَبگان، غرب عسلویه، تُنبَک، دِلوار، شمال بندر عامری، جَلیره و رامِله، ساخته خواهد شد.  مکان یابی شهرهای جدید در استان بوشهر در استان خوزستان نیز مکان‌یابی پیشنهاد‌ی شهرهای مولد برای مناطق مَهرویان، غزاله، اروندکنار، جنوب شادگان، غرب سربندر، سنجافی و دارخُوِین، ساخته خواهد شد.  مکان یابی شهرهای جدید در استان خوزستان *معیارهای مکان‌یابی شهرهای جدید ساحلی کشور معیارهای مکان‌یابی عرصه‌های ساحلی جنوب کشور برای توسعه شهرها و ساخت مسکن، بر اساس محورهای زیست‌محیطی، معیارهای اجتماعی و اقتصادی، کالبدی و فضایی و سایر معیارهای قانونی و فنی از جمله پهنه‌های خطر، زنجیره ارزش و ویژگی منابع پایه برای تولید انجام می‌شود. همچنین مواردی از قبیل فیزیوگرافی مناسب زمین، تامین منابع آب و زیرساخت‌های اتصال به شبکه‌های پایه، حمل و نقل، مجاورت با فعالیت پایه کنونی نظیر صنعت، کشاورزی و خدمات، امکان استحصال از منابع طبیعی، عدم تعارض با مخاطرات طبیعی و انسان‌ساخت، امکان کاهش هزینه تامین زمین و همخوانی با عرصه‌های توصیه‌شده در اسناد فرادست، انجام خواهد شد. *شکوفایی اقتصاد دریا با توسعه شهرهای ساحلی در این رابطه سعید بهروزی کارشناس مسکن و شهرسازی در گفت‌وگو با خبرنگار اقتصادی خبرگزاری فارس، گفت: توسعه شهرها در جنوب کشور می‌تواند زمینه شکوفایی ظرفیت‌های دریا و نواحی ساحلی کشور را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ فراهم کند. این کارشناس مسکن با تأکید بر شهرسازی منطبق با اقلیم گفت: زمانی که شما نیروی انسانی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در یک منطقه ساکن می‌کنید و انگیزه وی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به منظور زندگی مدنظر قرار می‌دهید، زمینه شکوفایی ظرفیت‌های منطقه فراهم خواهد شد. *ظرفیت‌های مغفول جنوب کشور احیا می‌شود؟ به گزارش فارس، بر اساس اسناد آمایش سرزمینی، جنوب کشور شامل مناطق سواحل مکران تا خوزستان، مناطقی دارای ظرفیت و ارزش افزوده اقتصادی هستند که توجه به آنها می‌تواند زمینه توسعه اقتصادی برای کل کشور را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ فراهم کند. ظرفیت‌هایی نظیر توسعه بنادر و حمل و نقل، پایانه‌های نفتی، کشاورزی و مواردی از این دست جزو مواردی است که در جنوب کشور وجود دارد، اما تاکنون مورد بی‌توجهی مسئولان قرار گرفته است. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۵:۵۰
                                        ۱۴۰۲-۵-۲۹"
181,"
                                        برای تداوم خودکفایی گندم نان، نرخ خرید تضمینی مناسب و به‌موقع اعلام شود
                                    ","
به گزارش خبرنگار اقتصادی خبرگزاری فارس در حالی که گندم‌کاران خود را آماده کشت برای سال زراعی جدید می‌کنند که هنوز قیمت گندم را نمی‌دانند بر اساس قانون بهره‌وری کشاورزی نرخ خرید تضمینی محصولات کشاورزی باید سه ماه قبل از آغاز سال زراعی جدید تعیین شود سال زراعی جدید همه ساله از اول مهر آغاز می‌شود.  برخی پیش‌بینی‌ها وجود دارد که امسال دولت نرخ خرید تضمین گندم را کیلویی ۲۵ هزار تومان تعیین کند مسعود اسدی رئیس تشکل‌های بخش کشاورزی با بیان اینکه هزینه‌های تولید کشاورزان بالا است گفت انتظار می‌رود که دولت امسال حداقل کیلویی ۲۵ هزار تومان را برای خرید گندم تعیین کند. اما اظهارات اخیر داوود منظور رئیس سازمان برنامه و بودجه کشور در زمان تعیین نرخ گندم امسال که اعلام کرده بود نرخ ۱۵ هزار تومان بیش از قیمت جهانی گندم است امکان اینکه امسال دولت نرخ ۲۵ هزار تومان را تعیین کند بسیار سخت کرده است، از سوی دیگر دولت باید حداقل تورم سالانه را در نرخ خرید گندم در نظر بگیرد که حداقل همین میزان به هزینه تولید کشاورزان اضافه می‌شود. *اختلاف بر سر تعیین نرخ خرید تضمینی گندم برای سال زراعی جدید روز چهارشنبه گذشته جلسه شورای قیمت گذاری تعیین قیمت خرید تضمینی محصولات کشاورزی برگزار شد اما این جلسه بدون نتیجه خاتمه یافت شنیده‌ها حاکی از این است که در این جلسه اختلافات زیادی بین وزرای اقتصاد، جهاد کشاورزی و رئیس سازمان برنامه و بودجه کشور وجود داشته است. شورای قیمت گذاری که در دولت تصویب شده ریاست آن را وزیر جهاد کشاورزی بر عهده دارد و وزرای سایر وزارتخانه های مرتبط و رئیس سازمان برنامه و بودجه هم عضو این شورا هستند. * آیا بدهی به گندمکاران در نرخ تضمینی سال آینده گندم تاثیر دارد؟ نرخ خرید تضمینی گندم در سال جاری طی دو مرحله ابتدا 11500 تومان و با کش و قوس‌های فراوان به کیلویی ۱۵ هزار تومان رسید این در حالی است که هنوز دولت حدود نیمی از مطالبات گندمکاران را پرداخت نکرده است به نظر می رسد دولت در پرداخت پول کشاورزان مشکل دارد و به اعتقاد کارشناسان شاید همین مانعی برای تعیین قیمت مناسب باشد. داود منظور روز چهارشنبه در حاشیه جلسه هیات دولت در جمع خبرنگاران اظهار داشت: تاکنون ۷۲ هزار میلیارد تومان خرید تضمینی گندم از کشاورزان انجام شده و به زودی ۵۰ هزار میلیارد تومان دیگر به آنان پرداخت می شود. ظاهرا مشکلی که در پرداخت پول گندمکاران وجود دارد تعیین محل پرداخت از محل تبصره 14 است که تقریبا تبصره پرچالشی است که باید از محل درآمدهای نفتی تامین شود و کارشناسان  می‌گویند بهتر بود که از محل تبصره های سهل‌الوصول مانند درآمدهای مالیاتی تامین می شد. حسن چنارانی رئیس امور هماهنگی و تلفیق بودجه سازمان برنامه و بودجه گفت: مهمترین مشکل ما در تبصره 14 و هزینه‌های خرید تضمینی گندم است که اگر قرار بود از طریق فشار آوردن به شبکه بانکی پرداخت کنیم، بدهی به کشاورزان صفر می‌شد، ولی از خط قرمز عبور نکردیم. *تعیین خرید تضمینی مناسب مهمترین عامل در تداوم خودکفایی گندم نان   به اعتقاد کارشناسان یکی از عواملی که باعث شد امسال خرید تضمینی گندم از ۱۰ میلیون تن عبور کند تعیین مناسب نرخ خرید تضمینی بود که باعث شد کشاورزان اشتیاق بیشتری به تولید داشته باشند و گندم تولیدی خود را به سیلوهای دولتی تحویل دهند. سال‌های گذشته تجربه تلخ پایین بودن خرید تضمینی را دولت تجربه کرده بود به طوری که سال ۱۴۰۰ کل خرید تضمینی گندم به ۴.۵ میلیون تن و سال 1401 نهایتا 7.5 میلیون تن بود، زیرا به دلیل نرخ پایین قیمت گندم اشتیاق گندمکاران به تولید کمتر بود علاوه بر آن بخش زیادی از تولید کشور به خارج از مرزها قاچاق می‌شد. علیرضا مهاجر معاون امور زراعت وزیر جهاد کشاورزی گفته است، با این میزان خرید تضمینی گندم که حدود 6 میلیون تن نسبت به سال 1400 افزایش دارد، کشور می تواند از خروج 2 میلیارد دلار ارز از کشور جلوگیری کند. بنابراین در سال جاری که دولت شادمان از خودکفایی در گندم نان است باید به فکر تداوم این خودکفایی برای سال‌های آینده هم باشد که یکی از عوامل اصلی آن تعیین نرخ مناسب برای گندم است در دیگر سو گندمکاران رضایتی از تعلل و تاخیر دولت در تعیین خرید تضمینی و پرداخت مطالبات معوقشان ندارند زیرا آنها در پی خرید بذر و آماده سازی زمین برای کشت سال آینده هستند همچنین می‌خواهند بدانند که آیا گندمی که می‌کارند برای آنها به صرفه خواهد شد یا نه بنابراین دولت بر اساس آنچه که در قانون تصریح شده است هرچه زودتر نرخ خرید تضمینی گندم را اعلام کند که مسیر خودکفایی را برای سال آینده هموارتر خواهد کرد. پایان پیام/


",economy,"۰۹:۳۶
                                        ۱۴۰۲-۶-۴"
182,"
                                        37 هزار مشترک بدون برق در کالیفرنیا
                                    ","
‌‌‌‌‌‌‌‌به گزارش خبرنگار اقتصاد بین‌الملل خبرگزاری فارس به نقل از شرکت‌های توزیع نیروی آمریکا، در حال حاضر 33 هزار و 696 خانوار در ایالت کالیفرنیا بدون برق هستند. برق یکی از مناطق در شمال کالیفرنیا به نام دِل نورته، به‌طور کامل قطع شده و در مناطق دیگر کالیفرنیا به نام کالاوِراس و کینگز نیز شاهد قطعی نسبتا گسترده برق هستیم.  بیشترین قطعی برق در کالیفرنیا مربوط به شرکت‌های پاسفیک پاور و پاسفیک گَس اند الکتریک می‌شود. در مناطق فِرِسنو و تِئولومِن، هم برق هزاران خانه قطع شده است. در منطقه ریور ساید در جنوب کالیفرنیا هم چندین هزار خانوار در خاموشی به سر می‌برند که قطعی برق آنها مربوط به شرکت توزیع برق سوثرن کالیفرنیا ادیسون می‌شود. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۶:۲۵
                                        ۱۴۰۲-۵-۲۹"
183,"
                                        دارایی‌های مسدود شده ایران به بانک مرکزی سوئیس انتقال یافت
                                    ","
به گزارش گروه اقتصاد بین‌الملل خبرگزاری فارس به نقل از رویترز، رسانه‌های کره جنوبی گزارش دادند، دارایی‌های ایران که در بانک مرکزی کره جنوبی مسدود شده بود، هفته گذشته به بانک مرکزی سوئیس منتقل شده تا پس از تبدیل به ایران انتقال یابد. یوهاپ اینفوماکس به نقل از یک منبع ناشنااس بازار ارز، اعلام کرده است:‌ بانک ملی سوئیس در نظر دارد که 6 میلیارد دلاری را که به وون نگهداری می‌کند را در بازار مبادله به دلار و سپس به یورو تبدیل کند و 300 تا 400 میلیارد وون معادل 223.85 میلیون دلار را روزانه و طی 5 هفته آینده تبدیل کند. یک مقام رسمی وزارت دارایی کره جنوبی این اطلاعات را با اشاره به اینکه حساسیت قانونی و دیپلماتیک دارد برای گزارش تایید نکرد. ایران و آمریکا اخیرا به توافقی رسیدند که در آن 5 شهروند زندانی آمریکایی در ایران در مقابل آزادی دارایی‌های مسدود شده ایران آزاد شود. قرار شده است که این دارایی‌ها به حسابی در قطر که ایران دسترسی و امکان برداشت دارد، فرستاده شود، رئیس جمهور ایران هفته گذشته اعلام کرد که دارایی‌های آزاد شده ایران برای تقویت تولید داخلی استفاده خواهد شد. پایان پیام/


",economy,"۰۹:۲۶
                                        ۱۴۰۲-۵-۳۰"
184,"
                                        راهکاری که مصرف بنزین را 35 میلیون لیتر در روز کاهش می‌دهد
                                    ","
به گزارش خبرنگار اقتصادی خبرگزاری فارس، چالش تامین بنزین در هفته گذشته نه یک پدیده غیرقابل پیش‌بینی و اتفاقی بلکه کاملا پیش‌بینی‌پذیر و امری طبیعی بود که تحت تاثیر بالا رفتن مصرف بنزین در سال‌های گذشته و پدیدار شدن ناترازی بنزین در کشور رخ داده است.  خبرگزاری فارس در گزارشی در بهمن سال 1400 با عنوان «مرگ تدریجی درآمد 3 میلیارد دلاری ایران از صادرات بنزین» از جهش مصرف ناشی از فروکش کردن کرونا و ناترازی بنزین از ابتدای سال 1401 خبر داده بود و هم‌اکنون بعد از گذشت یک سال و نیم، این ناترازی تعمیق شده است. *با فروکش کردن کرونا، مصرف بنزین به 120 میلیون لیتر در روز رسید تصویر 1، میزان مصرف بنزین در سال‌های مختلف را نشان می‌دهد. خط مشکی رنگ مربوط به مصرف بنزین در شرایطی است که افزایش قیمت آبان 98 و شیوع کرونا رخ نمی‌داد و خط قرمز رنگ، مصرف واقعی بنزین را نشان می‌دهد. همانطور که مشاهده می‌شود، با فروکش کردن کرونا با واردات واکسن از اواسط سال 1400، مصرف بنزین نیز مجددا افزایش یافته و به خط مشکی رنگ نزدیک می‌شود. به گفته جلیل سالاری مدیرعامل شرکت ملی پالایش و پخش، در سال جاری تاکنون میانگین مصرف بنزین بین 119 الی 120 میلیون لیتر در روز بوده است که به احتمال زیاد عدد این میانگین بیشتر نیز خواهد شد. یعنی حتی رقم مصرف بنزین از پیش‌بینی مصرف در سال 1402 (خط مشکی رنگ) نیز بیشتر خواهد شد که یک زنگ خطر جدی است.  تصویر 1  *تراز بنزین در سال جاری، منفی 15 میلیون لیتر در روز تصویر 2، میزان تولید و مصرف بنزین در سال‌های مختلف را طبق آمار شرکت ملی پخش فرآورده‌های نفتی نشان می‌دهد. طبق تصویر، در سال‌های 1397 تا 1400، تحت تاثیر افزایش تولید بنزین با راه‌اندازی پالایشگاه ستاره خلیج فارس و کاهش مصرف بنزین با اصلاح قیمت در آبان 98 و شیوع کرونا، تراز بنزین کشور مثبت شده و ایران به باشگاه صادرکنندگان بنزین پیوسته است. اما مجددا مصرف به تولید رسیده و کشور در حالت ناترازی بنزین قرار گرفته است. در سال جاری، در حالی «میانگین» مصرف بنزین به 120 میلیون لیتر در روز رسیده که «پیک» تولید بنزین بین 110 تا 115 میلیون لیتر در روز است و حتی در شرایط پیک تولید نیز نمی‌توان به میانگین مصرف پاسخ داد. به طور میانگین در سال جاری ایران با ناترازی حدود 15 میلیون لیتر در روز مواجه بوده است. البته توجه کنید که عدد تولید بنزین در نمودار، مربوط به تولید بنزین در پالایشگاه‌هاست و تاکنون دولت توانسته با استفاده از ظرفیت سوآپ و تهاتر بنزین و کمک گرفتن از پتروشیمی‌ها، تولید و مصرف بنزین را سربه‌سر نگه‌دارد.  تصویر 2 *برنامه دولت برای واردات 600 میلیون دلار بنزین به نظر می‌رسد با تداوم روند فعلی، کار دولت به واردات بنزین نیز کشیده خواهد شد. مالک شریعتی عضو کمیسیون انرژی مجلس در گفت‌و‌گو با خبرنگار اقتصادی خبرگزاری فارس با اشاره به برنامه دولت برای واردات سوخت در قانون بودجه 1402 اظهار کرد: سخنگوی کمیسیون تلفیق بودجه در صحن علنی مجلس این موضوع را رسما بیان کرد که دولت در مفروضات تبصره 14 قانون بودجه 1402، واردات سوخت به میزان بیش از 600 میلیون دلار بنزین و 300 میلیون دلار گازوئیل را لحاظ کرده است. بدین ترتیب پیش‌بینی دولت بر واردات حدود یک میلیارد دلار بنزین و گازوئیل در سال 1402 است.  البته فعلا افزایش درآمدهای نفتی ایران، منابع کافی برای واردات بنزین را در اختیار دولت قرار داده است اما سوال اینجاست که تا چه زمانی باید هزینه واردات سوختی را پرداخت کرد که سال به سال نیز در اثر تعمیق ناترازی بیشتر می‌شود؟ طبیعی است که با تعمیق ناترازی و در صورت افت درآمدهای نفتی، احتمال افزایش قیمت بنزین نیز وجود خواهد داشت، هر چند شواهد نشان می‌دهد، این اتفاق تا پایان دولت سیزدهم رخ نخواهد داد. اما سوال اساسی اینجاست که چرا دولت از ظرفیت سوخت‌های جایگزین برای کاهش مصرف بنزین استفاده نمی‌کند؟ سوخت‌هایی مثل سی‌ان‌جی و ‌ال‌پی‌جی که قیمت کمتری نسبت به بنزین داشته و می‌توان با افزایش سهم آنها در سبد سوخت، حتی کشور را مجددا به باشگاه صادرکنندگان بنزین برگرداند. *فقط نیمی از ظرفیت سی‌ان‌جی برای جایگزینی با بنزین فعال است یکی از سوخت‌های جایگزین بنزین، سی‌ان‌جی است. هم‌اکنون زیرساخت مصرف روزانه 45 میلیون متر مکعب سی‌ان‌جی در کشور و جایگزینی با 45 میلیون لیتر بنزین وجود دارد ولی فقط نیمی از آن مورد استفاده قرار می‌گیرد. تصویر 3، میزان مصرف سی‌ان‌جی در خودروها را در سال‌های مختلف نشان می‌دهد که حاکی از توسعه این صنعت در دولت نهم و دهم است. علی محمودیان مدیر اجرایی اتحادیه سوخت‌های جایگزین در گفت‌وگو با خبرنگار اقتصادی خبرگزاری فارس با اشاره به ناترازی بنزین در کشور عنوان می‌کند: هم‌اکنون کمتر از 50 درصد ظرفیت صنعت سی‌ان‌جی کشور بلااستفاده باقی مانده و امکان افزایش سهم سی‌ان‌جی از 23 به حداقل 45 میلیون متر مکعب در روز وجود دارد. اما با وجود ظرفیت توسعه سی‌ان‌جی حدود 10 میلیون لیتر بنزین در روز معادل 150 میلیون دلار در ماه (در قالب‌های سوآپ و تهاتر) وارد کشور می‌شود درحالیکه می‌توان با مبالغ کمتر، سوخت جایگزین سی‌ان‌جی را توسعه داد.  تصویر 3 در نتیجه طبق آمار شرکت ملی پخش فرآورده‌های نفتی، دولت می‌تواند با سیاست‌های حمایتی، مصرف سی‌ان‌جی را به میزان 21.5 میلیون متر مکعب افزایش داده و مصرف بنزین را 21.5 میلیون لیتر در روز کاهش دهد. *3 میلیون تن ال‌پی‌جی هدر می‌رود ولی وارد سبد سوخت نمی‌شود علاوه بر سی‌ان‌جی، این امکان وجود دارد که دولت با اجرای سیاست‌های حمایتی اقدام به افزودن رسمی ال‌پی‌جی در سبد سوخت و جایگزینی با بنزین کند. طبق آمار شرکت ملی گاز (تصویر 4)، سالانه بیش از 3 میلیون تن ال‌پی‌جی به دلیل عدم امکان صادرات، در خطوط لوله سراسری هدر می‌رود. در صورت ورود این میزان ال‌پی‌جی هدررفته به سبد سوخت می‌توان روزانه 13.5 میلیون لیتر در مصرف بنزین صرفه‌جویی و حتی آن را با قیمت بالاتر صادر کرد.  تصویر 4 مجلس شورای اسلامی در بند (ح) تبصره یک قانون بودجه 1400 تصویب کرد که وزارتخانه‌های نفت و کشور موظفند امکان احداث جایگاه‌ها و زیرساخت استفاده قانونمند از سوخت گاز مایع (LPG) در ناوگان حمل و نقل با اولویت ناوگان عمومی و حمل بار را به کمک بخش‌های خصوصی و عمومی، تا سقف مجموع 2 میلیون تن در سال فراهم کنند. طبق ردیف 10 بخش مصارف جدول تبصره 14 قانون بودجه 1401، مبلغ 2 هزار میلیارد تومان به شرکت ملی پالایش و پخش فرآورده‌های نفتی برای ایجاد جایگاه‌های عرضه گازمایع و استانداردسازی خودروها تخصیص داده شده است ولی تاکنون هیچ اقدامی برای توسعه ال‌پی‌جی صورت نگرفته است. در مجموع ظرفیت سی‌ان‌جی و ال‌پی‌جی برای جایگزینی با بنزین معادل روزانه 21.5 و 13.5 میلیون لیتر در روز است، اتفاقی که اجرای آن در یک بازه زمانی دو الی سه ساله قابل انجام و تحقق بوده ولی متاسفانه در سایه سهل‌انگاری دولت و مجلس به اجرای آن توجهی نمی‌شود. پایان پیام/


",economy,"۱۲:۲۲
                                        ۱۴۰۲-۵-۲۹"
185,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",economy,"۱۱:۰۳
                                        ۱۴۰۲-۶-۴"
186,"
                                        چرا گندمکار آخرین دانه گندم را هم به سیلوی دولتی  تحویل داد
                                    ","
به گزارش خبرنگار اقتصادی خبرگزاری فارس،با اینکه قبل و حتی زمان برداشت گندم برخی در بوق و کرنا می‌کردند که گندمکاران محصول خود را به دولت نمی‌فروشند اما آنها آخرین دانه گندم خود را هم به سیلوهای دولتی تحویل دادند، در این زمینه چندین عامل نقش داشت اما شاید مهمترین آن اعتماد به مسئولان و همدلی با آنها بود که کشاورزان حاضر نشدند در شرایط تحریم‌ و شرایط سخت واردات، محصول تولیدیشان به خارج از مرزها برود و میلیون‌ها دلار برای واردات همان محصول از کشور خارج شود گفته شده است که تا 2 میلیارد دلار در افزایش تولید از خروج ارز جلوگیری شده است. برخی مسئولان اتحادیه حتی زمان برداشت خوشه‌های طلایی گندم هم همواره دولت را تهدید می‌کردند که اگر نرخ تضمینی گندم را افزایش ندهد خبری از خرید تضمینی بالا نخواهد بود اما گندمکاران کشور امسال واقعا حماسه ای دیگر خلق کردند. حتی خود مسئولان کشاورزی هم باورشان نمی شد که کشاورازن چنین تولیدی کنند و بتوانند به این میزان از آنها خریداری کنند، اوایل فصل برداشت خوش بینانه ترین پیش بینی‌های مسئولان وزارت  جهاد کشاورزی خرید 8.5 میلیون تن بود اما اکنون این میزان خرید به 10 میلیون تن رسیده و حداقل 1.5 میلیون تن بیش از پیش بینی‌ها است. اعتماد کشاورزان به مسئولان دولتی و حس وطن‌دوستی آنها سبب شد مردم کشورشان را به اغیار نفروشند، آنها قدر نان را می‌دانند، برایش حرمت قائلند و ارزش آن را می‌دانند، این فرهنگ ایرانی است که اگر تکه نانی روی زمین بیفتد آن را بر می‌دارند و جایی می‌گذارند که دور از ناپاکی‌ها باشد،‌ در فرهنگ آذری‌ها اگر فردی با نان وارد خانه شود بقیه به احترام نان بلند می‌شوند و یا در تعارفات دم در اولویت را به کسی می‌دهند که نان دستش هست. ما با چنین مردمی رو به رو هستیم که قدر نان و گندم را می‌داند.غیر ممکن است چنین فرهنگی نان از کف دهد و به برخی دلالان ناپاک بسپرد که در آن تنها هدف سودجویی است. زمانی که مسئولان کشور تاکید کردند که گندمکاران محصول تولیدی خود را به دلالان و قاچاقچیان گندم نفروشند، آنها به این حرف اعتماد کردند و تقریبا دلالی و واسطه گری در این حوزه امسال نزدیک به صفر شد  که طی سالیان گذشته بی سابقه بوده است، یادمان نرفته سالهایی که در فصل برداشت کامیون‌ها در راه قاچاق به کشو رهای همسایه بودند. علاوه بر آن دلایلی دیگری هم برای این کار بزرگ خودکفایی در گندم نان کشور وجود دارد که در دولت سیزدهم رقم خورد و میزان خرید تضمینی به حدی رسید که امسال واردات گندم نان نداشته باشیم. *دلایل افزایش خرید تضمینی و تولید گندم در سال جاری تولید گندم امسال نسبت به سالهای قبل بالا بود پیش بینی می‌شود که امسال علاوه بر 10 میلیون تن خرید تضمینی که انجام شده 2 میلیون تن نیز برای خود مصرفی و بذر نزد کشاورزان باشد که نسبت به سال گذشته 2.5 میلیون تن افزایش تولید دارد. سید مجتبی خیام نکویی معاون وزیر جهاد کشاورزی در گفت و گو با خبرنگار فارس افزایش بالا بودن خرید تضمینی گندم را یکی از عوامل افزایش خرید دولتی عنوان کردو گفت:‌«نرخ خرید تضمینی گندم امسال نسبت به سالهای پیشین مناسب بوده و به موقع اعلام شد، رقم کیلویی 15 هزار تومان گندمکاران را ترغیب کرد که محصول بیشتری را بکارند». بالا بودن نرخ خرید تضمینی قاچاق این محصول به کشورهای همسایه را نزدیک به صفر کرد زیرا تفاوت قیمت را با خارج از مرزها به حداقل رساند، خبری از جولان دلالان نبود، دیگر کامیون‌هایی که بار گندم به کشورهای همسایه ببرند نیز دیده نمی‌شد. وی افزود: «دلیل بعدی این است که کشاورزان از کودهای شیمایی پتاسه و فسفره به میزان کافی استفاده کردند که خود عاملی برای افزایش تولید محصول شده است». طبق نظر کارشناسان هر واحد کود مناسبی که برای محصول استفاده می‌شود می‌تواند تا 9 واحد در افزایش تولید محصول نقش داشته باشد. رئیس سازمان تحقیقات،آموزش و ترویج کشاورزی استفاده از بذور اصلاح شده توسط کشاورزان بر اساس توصیه مروجان کشاورزی را عامل دیگر افزایش نرخ خرید تضمینی اعلام کرد و گفت: استفاده از بذر مناسب گندم می‌تواند محصول را در برابر کم آبی، بیماری و آفات مقاومتر کند ضمن اینکه برخی واریته‌های گندم هستند که نسبت به واریته‌های دیگر تولید بیشتری دارند. بنابراین خودکفایی کشور در تولید گندم نان را باید قبل از هر چیز مرهون کشاورزان با فرهنگ ایرانی دانست که با مسئولان همدلی کردند و به آنها اعتماد کردند، قدر نان را که با فرهنگ آنها عجین شده دانستند و این معجون چنان قدرتی به نظام بخشید که سالها باید قدردان این کشاورزان باشیم. پایان پیام/


",economy,"۱۱:۵۰
                                        ۱۴۰۲-۵-۲۹"
187,"
                                        عملکرد صفر ۴  بانک خصوصی در پرداخت تسهیلات ساخت مسکن
                                    ","
به گزارش خبرنگار اقتصادی خبرگزاری فارس، بانک یکی از نهادهای مالی در هر کشور هست که وظیفه‌ پرداخت تسهیلات را بر عهده دارد. بر خلاف آن‌چه عموما تصور می‌شود، بانک واسطه‌ وجوه نیست و با خلق پول این تسهیلات را پرداخت می‌کند. به عبارت دیگر کارکرد بانک به این صورت نیست که سپرده‌ی سپرده‌گذاران را به متقاضیان تسهیلات وام دهد. بلکه عملیات وام‌دهی صرفا یک عملیات حسابداری است و بانک از هیچ پول خلق می‌کند. البته داشتن قدرت خلق پول به این معنا نیست که بانک هر چقدر بخواهد می‌تواند خلق پول کند و مواردی چون تسویه‌ بین بانکی و مواردی از این دست در عمل خلق پول بانک را با محدودیت مواجه خواهد ساخت. با توجه به جزئیات فنی یاد شده از فعالیت نظام بانکی، می‌توان عملکرد بانک را به تاجری تشبیه کرد که می‌تواند چک بکشد و به دلیل اعتماد بالایی که به چک او وجود دارد، این چک به عنوان وسیله‌ مبادله بین سایر افراد استفاده شود اما این اعتماد به بدهی یا همان چک بانک از کجا می‌آید؟ مهم‌ترین علت اعتماد مردم به بانک پشتیبانی حاکمیت از چک بانک است. به عبارت دیگر پول خلق شده توسط یک بانک حتی بانک خصوصی، به صورت یک به یک قابلیت معاوضه با بدهی خلق شده توسط حاکمیت را دارد. یعنی چکی که بانک الف کشیده است از نظر ارزش عینا معادل اسکناسی است که توسط حاکمیت چاپ شده‌ است. * نظام بانکی در قبال رانت خلق پول باید متعهد به تکالیف حاکمیتی شود در همین راستا، علی نادری شاهی، کارشناس اقتصادی در گفت‌وگو با خبرنگار فارس با اشاره به فدرت نظام بانکی که از طرف حاکمیت به آن‌ها داده شده است، گفت: خلق پول رانتی است که حاکمیت در اختیار مالکان بانک قرار داده‌ است، طبیعی است در مقابل این رانت که در اختیار هر کسی نیست، بانک‌ها باید وظایفی را نیز بر عهده بگیرند. این کارشناس اقتصادی عنوان کرد: در بسیاری از کشورها نظام بانکی به دلیل رانت خلق پول باید وظایفی را برای حاکمیت بپذیرد و در غیر این صورت مجوز بانکداری خود را باطل خواهد دید، برای مثال در کشور مالزی، بخشی از تسهیلات هر بانک باید برای ساخت و تامین مسکن مردم هزینه شود. * پرداخت 200 هزار میلیارد وام توسط 4 بانک خصوصی در فصل بهار 1402 با توجه به اهمیت ایجاد تکلیف برای نظام بانکی در مقابل رانت خلق پول، بررسی رفتار نظام بانکی در ایران نشان می‌دهد، تاکنون بانک‌ها به وظایف خود به خوبی عمل نکرده‌اند. این مهم در مورد بانک‌های خصوصی شدیدتر است. برای مثال براساس اطلاعات منتشر شده در سایت بانک مرکزی، مجموع تسهیلات پرداختی توسط ۴ بانک پاسارگاد، خاورمیانه، سامان و اقتصاد نوین در ۳ ماهه‌ نخست سال حدود ۲۰۰ هزار میلیارد تومان بوده‌ است که بیش از ۲۰ درصد از کل تسهیلات پرداختی بانک‌ها در این مدت به حساب می‌آید. با این‌که حجم بالایی از کل تسهیلات پرداختی توسط نظام بانکی توسط این ۴ بانک خصوصی پرداخت شده‌ است اما مشاهده می‌شود، همکاری این بانک‌ها در پرداخت تسهیلات نهضت ملی مسکن نزدیک به صفر است. براساس ماده ۴ قانون جهش تولید مسکن، ۲۰ درصد از تسهیلات پرداختی بانک‌ها باید صرف بخش مسکن شود. با این حال همکاری بانک‌ها در این زمینه تاکنون رضایتبخش نبوده و به طور مشخص بانک‌های خصوصی همکاری لازم را نداشته‌اند.   به معنای دیگر نظام بانکی در بخش خصوصی که از رانت خلق پول بهره‌مند است، حاضر به عمل به تعهد قانونی در قبال این برخورداری در اقتصاد ایران نیست و از قانون مجلس در این حوزه سر باز می‌زد. * ضمانت‌های اجرای قانون جهش تولید و تامین مسکن فعال شود ساخت یک میلیون مسکن در سال وعده‌ی  رئیس جمهور و حکم قانون جهش تولید مسکن است اما عدم همکاری بانک‌ها در پرداخت تسهیلات، تحقق این موضوع را با اما و اگرهای جدی مواجه کرده‌است. در این راستا لازم است بانک مرکزی و سایر نهادهای نظارتی با بانک‌های متخلف برخورد کرده و در صورتی که این بانک‌ها همکاری لازم را نداشته باشند جریمه‌ها و محدودیت‌هایی بر آن‌ها وضع شود. از سوی دیگر لازم است، ضمانت های اجرای ماده 4 قانون جهش تولید و تامین مسکن فعال شده و برای مثال، سازمان امور مالیاتی، مالیات نسبت به اخذ مالیات موضوع ماده ۴ قانون جهش تولید مسکن از بانک‌ها متخلف را به صورت جدی پیگیری کند. پایان پیام/


",economy,"۱۱:۴۰
                                        ۱۴۰۲-۵-۲۹"
188,"
                                        الخلیج اونلاین: سرمایه‌گذاری در کشور بزرگ ایران منافع خوبی به همراه دارد
                                    ","
به گزارش گروه اقتصاد بین الملل خبرگزاری فارس، پایگاه خبری الخلیج اونلاین نزدیک به قطر در گزارشی با عنوان « مناطق آزاد ... نقشه جدید روابط اقتصادی ایران و کشورهای حوزه خلیج فارس» و به قلم سلمی حداد تاکید کرد که تجارت ایران و اعراب در سال‌های آینده رشد قابل توجهی خواهد داشت. در این گزارش آمده است: ایران و کشورهای عربی حاشیه خلیج (فارس) در راستای اهتمام دو طرف در جهت به صفر رساندن بحران‌های منطقه، بازگرداندن روابط فیمابین  به حالت عادی و سرمایه‌گذاری در جهت دستیابی به منافع سیاسی و اقتصادی دو طرف، به برداشتن گام‌ها برای همگرایی با یکدیگر ادامه می‌دهند. نویسنده با اشاره به پیشنهاد اخیر ایران به کشورهای حوزه خلیج فارس مانند عربستان سعودی، امارات و قطر برای سرمایه گذاری در مناطق آزاد و امضای توافقنامه با عمان در این خصوص گفت: کشورهای عربی حاشیه خلیج (فارس) تمایل خود را برای سرمایه‌گذاری در مناطق آزاد ایران ابراز کرده‌اند و آن را فرصتی برای تقویت همکاری‌های اقتصادی و افزایش تجارت می‌بینند. سلمی حداد تاکید کرد: ارزش تجارت ایران و کشورهای عربی خلیج فارس در سال ۲۰۲۲ به حدود ۲۰ میلیارد دلار خواهد رسید و پیش‌بینی می‌شود این تجارت در سال‌های آینده رشد قابل توجهی داشته باشد. وی ادامه داد: همچنین سرمایه گذاری در مناطق آزاد ایران به کشورهای عربی حوزه خلیج فارس کمک می‌کند تا به بازارهای داخلی و منطقه‌ای دسترسی آسان‌تری داشته باشند. به نوشته الخلیج اونلاین، ناظران معتقدند که این مذاکرات ( بین ایران و کشورهای عربی حاشیه خلیج فارس) می‌تواند به انعقاد قراردادهای سرمایه گذاری بین دو طرف منجر شود که به نفع هر دو کشور خواهد بود. حسام عایش، یک کارشناس اقتصادی نیز در گفت وگو با الخلیج اونلاین گفت: روابط کشورهای عربی حاشیه خلیج فارس و ایران اتفاق تازه‌ای نیست، برای مثال حجم مبادلات تجاری بین ایران و امارات به ۴۰ میلیارد دلار می‌رسید و بعدا به ۱۰ میلیارد دلار کاهش پیدا کرد. وی تصریح کرد: ایران در امارات حضور گسترده‌ای در حوزه سرمایه گذاری دارد و برخی گزارش‌ها از سرمایه گذاری ۳۰۰ میلیارد دلاری تهران در این کشور حاشیه خلیج فارس خبر می‌دهد. عایش افزود: افق‌های روابط خلیج‌فارس و ایران به سختی قابل پیش‌بینی است، بنابراین سرمایه‌گذاری و روابط اقتصادی یکی از مهم‌ترین ابزارهای تأثیرگذاری و عقلانی کردن جهت‌گیری‌های دولت‌ها است.  این کارشناس اقتصادی گفت:  تهران نیازمند سرمایه‌گذاری‌های کلان است و کشورهای حاشیه خلیج(‌فارس) باید سرمایه‌گذاری‌ها و درآمدهای خود را متنوع کنند و ایران کشور بزرگی است که سرمایه‌گذاری در آن می‌تواند منافع خوبی برای کشورهای حوزه خلیج فارس به همراه داشته باشد. عایش با بیان اینکه ایران نیاز به سرمایه‌گذاری‌های کلان دارد، گفت: حجم تولید ناخالص داخلی ایران تنها حدود ۳۳۰ میلیارد دلار است، در حالی که ایران از نظر نفتی کشوری بزرگ است و همچنین زمین‌ها و ظرفیت‌های وسیعی دارد. اما به گفته این اقتصاددان، سرازیر شدن سریع‌تر سرمایه‌گذاری‌های  کشورهای عربی خلیج‌فارس به سمت ایران مستلزم آمادگی برای ایجاد فرصت‌های اقتصادی و مطالعه دقیق آن‌ها است. پایان پیام/


",economy,"۱۶:۳۰
                                        ۱۴۰۲-۵-۲۹"
189,"
                                        دستاوردسازی نوبخت با شکنجه آمار
                                    ","
به گزارش خبرنگار اقتصادی خبرگزاری فارس، با توجه به نزدیک شدن انتخابات مجلس شورای اسلامی، شاهد شکل‌گیری موج جدیدی از تحرکات رسانه‌ای مدیران دولت‌های یازدهم و دوازدهم هستیم. محمدباقر نوبخت، به‌عنوان ریاست سازمان برنامه و بودجه دولت سابق، یکی از آن داوطلبانی است که برای جلب نظر افکار عمومی، به هر روشی متوسل می شود تا عملکرد 8 ساله دولت روحانی را مناسب و به نقد عملکرد دولت سیزدهم بپردازد. اولین قدم نوبخت در این زمینه، انتشار توئیتی درباره میزان انتشار اوراق بدهی در دولت سیزدهم و مقایسه آن با دولت روحانی بود.    این توئیت با واکنش کارشناسان مواجه شد. کارشناسان اقتصادی شیوه نوبخت در مقایسه آمار و ارقام را تعجب برانگیز خوانده بودند؛ حتی یکی از معروف‌ترین کارشناسان اقتصادی کشور، ایراداتی به مدرک تحصیلی رئیس اسبق سازمان برنامه و بودجه وارد کرد. اما نوبخت در توئیت خود دچار چه اشتباهی شد؟ در کمال تعجب، محمدباقر نوبخت که زمانی سکان سازمان برنامه و بودجه را در دست داشت، برای مقایسه انتشار اوراق بدهی، از ارزش اسمی آن‌ها استفاده کرده بود. در واقع وی بصورت کاملا ابتدایی، اعداد را با یکدیگر جمع زده و آن‌ها را با عملکرد دولت سیزدهم مقایسه کرده بود. در صورتی که اولین آموزه دانشجویان رشته اقتصاد این است که برای مقایسه متغیرها در طول زمان، نباید از ارزش اسمی آن‌ها استفاده کرد. همانطور که ارزش 1000 تومان در سال 1399 با ارزش 1000 تومان در سال 1401 برابر نیست، ارزش ریالی اوراق منتشر شده در طول چند سال نیز به روش ابتدایی یعنی صرفا مقایسه کمی دو عدد، قابل قیاس نیست. برای مقایسه این متغیرها، از شاخص‌ها و نسبت‌هایی استفاده می‌شود که مهم‌ترین آن‌ها «نسبت اوراق بدهی به GDP» و «تعدیل ارزش ریالی اوراق با شاخص‌های قیمت» است. اما حتی اگر به صورت اسمی هم آمار فروش اوراق بدهی دولت قبل و دولت فعلی را مقایسه می‌کردیم، باز هم به‌ضوح مشخص بود که فروش اوراق بدهی دولت در سیزدهم بسیار کمتر از دولت قبل بوده است و علاوه بر رشد فروش اوراق بدهی که در دولت تدبیر و امید روندی به‌شدت صعودی داشت، کاهش قابل توجهی پیدا کرده است. جالب اینکه بخش عمده اوراقی که دولت سیزدهم منتشر کرد بابت بازپرداخت اصل و سود اوراقی بوده که در دولت دوازدهم منتشر شده بود.    بر اساس نمودارهای بالا، . اگر میزان اسمی اوراق منتشر شده در سال 1401 را به قیمت‌های پایه سال 95 تعدیل کنیم، دولت معادل 34 هزار میلیارد تومان اوراق فروخته است. در صورتی که بر اساس همان قیمت پایه، سال 1399 معادل 67 هزار و 700 میلیارد تومان اوراق توسط دولت دوازدهم چاپ شده است. به عبارت دیگر دولت دوازدهم در سال 1399 معادل 2 برابر سال 1401 اوراق چاپ کرده است. هم‌چنین بر اساس نسبت اوراق به GDP نیز در تمام سال‌های دولت دوازدهم نسبت مذکور افزایشی بوده و در سال 1399 به قله تاریخی خودش یعنی 5 درصد رسیده است.     اما این نسبت پس از پایان دولت دوازدهم روند کاهشی خود را در دولت جدید آغاز کرد و در سال 1401 به عدد 2.1 درصد رسید. البته تنها اشتباه نوبخت، شیوه مقایسه عملکرد دولت‌ها در فروش اوراق نبود. او حتی در جمع و تفریق ارزش ریالی اوراق نیز دچار اشتباه شده بود و ادعا کرد که دولت سیزدهم از کل عملکرد دولت‌های یازدهم و دوازدهم، اوراق بیشتری(از لحاظ ارزش ریالی) فروخته است. با توجه به گزارش خزانه داری کل کشور، مجموع اوراق مالی منتشر شده در دولت‌های یازدهم و دوازدهم معادل 534 هزار و 309 میلیارد تومان بوده است. این در حالی است که این عدد در دولت سیزدهم از ابتدای شهریور 1400 تا ابتدای مرداد امسال تنها 300 هزار میلیارد تومان است. بنابراین حتی نوبخت در جمع و تفریق ساده خود نیز دچار اشتباه شده است. *شکنجه آماری برای دستاوردسازی  اما این اشتباه فاحش نوبخت به توئیت اول خلاصه نشد. وی روز دوشنبه(30مرداد) در یک موضع گیری جدید، به بهانه سخنان رئیس جمهوری در دیدار با مراجع تقلید تلاش کرد با ارائه آمار دست چین شده!، مخاطبان را درباره عملکرد دولت روحانی دچار خطا کند. رئیس جمهور در دیدار مراجع گفته بود ما دولت را در شرایطی تحویل گرفتیم که رشد اقتصادی نزدیک به صفر درصد بود؛ به همین دلیل نوبخت در اقدامی عجیب ، رشدهای منفی اقتصادی را نادیده گرفت و با سردست گرفتن رشدهای مثبت وانمود کرد سرجمع رشد اقتصادی در دولت روحانی مثبت بوده است.    در صورتی که قضاوت در مورد عملکرد هر دولتی صرفا معطوف به سال‌های مثبت و یا حتی منفی نیست، بلکه باید میانگین عملکرد مد نظر قرار بگیرد. نمی‌توان با آمار فصل پایانی دولت خود یا سال پایانی نتیجه گرفت که عملکرد در زمینه رشد اقتصادی خوب بوده است. آنچه که روند را مشخص می‌کند، عملکرد یک دوره 8 ساله است. این اقدام نوبخت را می‌توان یکی از مصادیق شکنجه آماری دانست.      آمار دست چین نوبخت از رشد اقتصادی در حالی است که براساس گزارش رسمی و آمارهای نهایی شده بانک مرکزی، میانگین رشد اقتصادی در 8 سال دولت یازدهم و دوازدهم حدود یک درصد و در چهارسال دولت دوازدهم، 0.05 درصد بوده است؛ یعنی همان صفری که رئیس جمهور به آن اشاره کرده بود. عجیب است که نوبخت باوجود اینکه بارها از دهه 90 به‌عنوان دهه از دست رفته اقتصاد ایران یاد شده و اذعان شده رشد اقتصادی سالانه در این دوره بسیار اندک و نزدیک به صفر بوده است، به استناد به برخی سال‌ها، سعی در تغییر نتیجه‌ عملکرد اقتصادی دولت مطبوع خود بوده است.   به نظر می رسد با نزدیک شدن به انتخابات مجلس، کاندیداها به هر ترفندی متوسل می شوند تا توجه افکار عمومی را از عملکرد دهه 90 که از سوی رهبر انقلاب بعنوان دهه از دست رفته اقتصاد ایران معرفی شده، منحرف کنند؛  خواه با «دست چین کردن» آمار رسمی، خواه با نادیده گرفتن اصول اولیه علم اقتصاد! پایان پیام/    


",economy,"۱۷:۵۹
                                        ۱۴۰۲-۵-۳۱"
190,"
                                        اختلال در عرضه بلیت قطارهای تهران-کربلا‌
                                    ","
‌به گزارش خبرنگار اقتصادی خبرگزاری فارس طبق اعلام قبلی شرکت راه‌آهن جمهوری اسلامی ایران، قرار بود بلیت قطار ترکیبی تهران- کربلا‌ از ساعت ۱۰ صبح امروز از طریق سایت Sale.raheparvaz.com عرضه شود، اما کاربران با مراجعه به این سایت با پیام خطا مواجه می‌شوند. بررسی‌ها خبرنگار فارس به آنجا رسید که ظاهرا آدرس اعلام شده از سوی شرکت راه‌آهن صحیح نبوده است و کابران باید از طریق آدرس raheparvaz.com‌ برای دریافت بلیت قطار کربلا اقدام کنند. با این حال مراجعه به آدرس جدید اینترنتی برای تهیه بلیت قطار تهران-کربلا هم حاکی از آن است که در هیچ یک از تاریخ‌های قید شده از سوی شرکت راه‌آهن، قطار موجود نیست و ظاهرا هنوز ظرفیتی برای سیستم در نظر گرفته نشده است.          بنابراین گزارش مقرر است قطار تهران-کربلا به‌صورت ترکیبی از تهران تا شلمچه با قطار چهار ستاره، سپس مسیر ۳۰ کیلومتری شلمچه تا بصره، با اتوبوس و بعد از آن با قطار عراقی، از بصره تا کربلا سیر کند. مدت زمان سیر این قطار ۱۸ ساعت در خاک ایران است، ۲ ساعت برای تشریفات گذرنامه زمان لازم است، سپس ۳۰ کیلومتر زوار با اتوبوس تا بصره سیر می‌کنند و پس از آن، ۸ ساعت زمان سیر از بصره تا کربلا خواهد بود. با توجه به تنوع واگن‌ها در مسیر بصره تا کربلا، قطار تهران - کربلا با ۳ قیمت عرضه می شود؛ این قطار با احتساب واگن اتوبوسی در خاک عراق، ۹۶۰ هزار تومان خواهد بود، برای واگن‌های اتوبوسی وی‌آی‌پی در خاک عراق، قیمت کل مسیر، یک‌ میلیون و ۱۰۰ هزار تومان خواهد بود و با قطار چهارتخته در خاک عراق، قیمت کل، یک‌میلیون و ۴۰۰ هزار تومان پیش‌بینی شده است. زمان حرکت قطار تهران- کربلا از مبدا تهران، در تاریخ‌های ۳۱ مرداد، ۴ شهریور، ۲۵ شهریور، ۲۸ شهریور، ۱ مهر و ۴ مهر در نظر گرفته شده است. زمان برگشت قطار تهران-کربلا از کربلا در تاریخ‌های ۷ شهریور، ۱۱ شهریور، ۱ مهر، ۴ مهر، ۸ مهر و ۱۱ مهرماه است. ظرفیت این قطار ۳۵۰ نفر است و برای شروع، هفته ای یک قطار و بعد از اربعین، هفته‌ای دو قطار در این مسیر، سیر خواهد کرد. پایان پیام/


",economy,"۱۰:۵۱
                                        ۱۴۰۲-۵-۲۹"
191,"
                                        خروج سرمایه از بورس‌‌ چطور برای اقتصاد کشور زیان‌آور می‌شود
                                    ","
به گزارش خبرنگار اقتصادی خبرگزاری فارس، بازار سهام امروز هم با فشار فروش همراه بود و شاخص‌های بورسی یک روز منفی دیگر را پشت سر گذاشتند. به عبارت دیگر، بورس تهران امروز هم یکی از روزهای کم‌رمق خود را سپری کرد و با وجود اندک تقاضایی که از نیمه دوم معاملات شاهد بودیم، نماگرهای بازار کار خود را در محدوده منفی به پایان رساندند. بورس با بی‌رمقی ایجاد شده در ارزش معاملات، همچنان نشان می‌دهد که با ابهامات زیادی که هنوز امکان حل‌شدن وجود ندارد در حال گذران روزهای خود است. کارشناسان بازار سرمایه معتقدند فروشندگان به دلیل بی اعتمادی به بازار سهام هر روز در حال عرضه سهام خود و خروج از بازار هستند تا ضرر کمتری را تجربه کنند، یعنی فروشندگان همچنان در حال فروش سهام خود هستند و هیچ حمایتی از سوی شرکت‌های حقوقی و بازارگردانان از بازار سهام صورت نمی‌گیرد. * بررسی تکنیکالی شاخص کل بورس تهران شاخص کل بورس تهران در این روزها روند فرسایشی بدی را در حال سپری کردند است. فعالان بازار معتقد هستند که شاخص میزان دقیق و درستی از تغییرات را نشان نمی‌دهد زیرا با جلوگیری از افت بیشتر نمادهای تأثیرگذار روی شاخص کل بورس تهران از افت بیشتر شاخص جلوگیری می‌شود و در مقابل نمادهای کوچک‌تر با افت منفی در حال دست‌وپنجه نرم کردن هستند. شاخص کل در 26 تیرماه سال جاری حدوداً یک ماه پیش در همین محدوده‌ها قرار گرفت و رقم یک میلیون 957 هزارواحدی را به خود دید؛ اما پس رویه مثبتی را به خود گرفت تا در نهایت کار به نیمه نرسیده دوباره منفی شود و بار دیگر رقم یک میلیون 957 هزارواحدی در روز جاری دیده شود. اوضاع برای شاخص هم‌وزن هم بر همین منوال است؛ شاخص هم‌وزن نیز به سطح حمایتی که در حوالی 26 تیرماه ایجاد شده بود رسیده است و در حال حاضر در اعداد و ارقام 677 هزار واحدی قرار دارد؛ ازدست‌ رفتن این سطوح حمایتی می‌تواند شاخص را به رقم‌های پایین‌تر و فاجعه‌بارتری هدایت کند. رئیس سازمان بورس اوراق بهادار در آخرین اظهارات خود اعلام کرده است که وضعیت بورس تهران جای نگرانی ندارد؛ اما دقیقاً بازار از نظر فعالان در بحرانی‌ترین وضعیت خود قرار دارد. بازار بورس تهران نه‌تنها از اولویت اول دولتی‌ها خارج شده است و بلکه از وضعیت از دست ریاست سازمان هم خارج شده است. * خطر خروج سرمایه از بورس برای اقتصاد ایران راضیه آرمند، کارشناس بازار سرمایه در گفت‌‌و‌گو با خبرنگار اقتصادی خبرگزاری فارس، گفت: حجم پایین معاملات و رشد صف‌های بازار نشان از رکود معاملاتی دارد، رکود مسئله اصلی این روزهای بازار سرمایه است و مادامی که معاملات رونق نگیرد، نوسانات کوتاه مدت اثری در ایجاد روند صعودی و جذب سرمایه نخواهد داشت. این کارشناس بازار سرمایه تاکید کرد: به نظر می‌رسد یکی از عوامل ریزش بازار، افت قیمت ارز است. بازار سهام به ریزش قیمت دلار در بازار واکنش جدی‌تری نسبت به رشد قیمت دلار نشان می‌دهد. وی تاکید کرد: اقتصاد ایران به سرمایه‌گذاری نیاز ضروری دارد و سرمایه‌گذاری بلندمدت در بازار سرمایه به سود صنعت و تولید کشور است. خروج سرمایه از این بازار و انتقال آن به دیگر بازارهای دارایی زنگ خطری برای اقتصاد ایران است که مدتهاست صدای آن به گوش می‌رسد. * افت بی جان شاخص های بورس شاخص کل بورس در پایان معاملات امروز با بازدهی منفی ۰.۱۸ درصدی همراه شد و به سطح ۱ میلیون و ۹۵۴ هزار و 31 واحدی رسید، این شاخص افت 3 هزار و 478 واحدی را تجربه کرد شاخص کل هم وزن نیز با بازدهی منفی ۰.۵۱ درصدی همراه شد، این شاخص با افت 3 هزار و 433 واحدی به سطح 673هزار و 579 واحدی رسید. شاخص کل فرابورس نیز با افت 89 واحدی به رقم 25 هزار و 13 واحد رسید، همچنین شاخص هم‌وزن فرابورس با ریزش 597 واحد به سطح 120 هزار و 869 واحد رسید. * تداوم خروح پول حقیقی از بازار سرمایه روز یکشنبه خالص تغییر مالکیت حقوقی به حقیقی بازار سهام برای چهارمین روز کاری متوالی منفی شد و 433 میلیارد تومان پول حقیقی از بازار سهام خارج شد. امروز نماد وبملت ( بانک ملت)، وآیند (بانک آینده) و خساپا (سایپا) بیشترین خروج پول حقیقی را داشتند. در سوی دیگر، بیشترین ورود پول حقیقی به نمادهای بازرگام (پست پیشگامان بادپا)، بمولد (مولد نیروگاهی تجارت فارس) و ثاخت (بین‌المللی ‌توسعه ‌ساختمان) اختصاص داشت. * کاهش ارزش معاملات خرد بازار سهام امروز ارزش معاملات کل بازار سهام به 10 هزار و 720 میلیارد تومان رسید. ارزش معاملات اوراق بدهی در بازار ثانویه 428 میلیارد تومان بود که 4 درصد از ارزش کل معاملات بازار را در این روز شامل می‌شود. ارزش معاملات خرد نیز با کاهش 7 درصدی به نسبت روز معاملاتی قبل به رقم 3 هزار و 471 میلیارد تومان رسید. * دو سمت عرضه و تقاضای بورس در پایان معاملات امروز، 276 نماد با رشد قیمت و 506 سهم نیز با کاهش قیمت مواجه شدند. در جریان معاملات روز یکشنبه، 40 نماد صف خرید داشتند و 102 نماد با صف‌ فروش مواجه بودند. مجموع ارزش صف‌های خرید با افت 78 درصدی نسبت به روز کاری قبل به 185 میلیارد تومان کاهش یافت و مجموع ارزش صف‌های فروش نیز با کاهش 54 درصدی به 636 میلیارد تومان رسید. سرانه خرید اشخاص حقیقی نیز در پایان معاملات امروز به ۲۱.۵ میلیون تومان و سرانه فروش آن‌ها به ۱۶.۱ میلیون تومان رسید. پایان پیام/


",economy,"۱۷:۰۹
                                        ۱۴۰۲-۵-۲۹"
192,"
                                        روسیه بزرگ‌ترین تامین‌کننده نفت چین
                                    ","
به گزارش گروه اقتصاد بین‌الملل خبرگزاری فارس به نقل از رویترز، آمارهای دولتی چین امروز نشان داد، روسیه همچنان بزرگ‌ترین تامین‌کننده نفت چین در ماه جولای است. این در حالی است که محموله‌های نفتی صادراتی روسیه به دلیل تخفیف‌های کمتر و افزایش تقاضای داخلی کمتر شده است. بر اساس آمارهای اداره گمرک چین، تحویل محموله‌های نفت روسیه در ماه جولای نسبت به مدت مشابه سال گذشته 13 درصد افزایش یافته و به 8.06 میلیون تن یا 1.9 میلیون بشکه در روز رسیده است. میزان صادرات محموله‌های روسی در 7 ماه نخست امسال نسبت به مدت مشابه سال گذشته 25 درصد افزایش یافته و به 60.66 میلیون تن رسیده است. محموله‌های صادراتی از عربستان نیز 5.65 میلیون تن بوده و در ماه جولای 14 درصد نسبت به مدت مشابه سال گذشته و 31 درصد نسبت به ماه ژوئن کاهش یافته است. انتظار می‌رفت، صادرات عربستان به پالایشگاه‌های آسیایی در ماه جولای کاهش یابد، زیرا ریاض قیمت رسمی نفت سبک خود برای فروش در آسیا را به بالاترین رقم در 6 ماه گذشته رساند. ریاض همچنین اعلام کرد، در نظر دارد، میزان تولید خود را از 9.96 میلیون بشکه در روز در ماه ژوئن به 9 میلیون بشکه در ماه جولای کاهش دهد. با وجود ادامه تحریم‌های غرب و سقف قیمتی برای محموله‌های نفت روسیه، قیمت نفت خام ESPO روسیه به میزان زیادی به نزدیک به قیمت شاخص‌های نفتی خرید و فروش می‌شود، زیرا تقاضای زیادی از سوی هند و چین وجود دارد. به گفته منابع تجاری، قیمت نفت ESPO برای تحویل در ماه جولای 5 تا 6 دلار ارزان‌تر از نفت برنت فروخته شده است، درحالی‌که این رقم تخفیف در ماه مارس 8.50 دلار در هر بشکه بود. از طرفی انتظار می‌رود، با افزایش تقاضای داخلی در مسکو، صادرات روسیه کاهش یابد. برآورد شده که محموله‌های بنادر غربی روسیه در ماه جولای نسبت به مدت مشابه ماه گذشته 18 درصد کاهش یابد که نشان‌دهنده تقاضای جدید در پالایش داخلی است. پالایشگاه‌های چینی از تاجران واسطه برای مدیریت ارسال محموله‌ها با کشتی و بیمه محموله‌های نفت روسیه برای جلوگیری از نقض تحریم‌ها استفاده می‌کنند. واردات از مالزی نیز نسبت به مدت مشابه سال گذشته 16 درصد افزایش یافته و به 911 هزار و 926 میلیون بشکه در ماه جولای رسیده است. مالزی اغلب به عنوان نقطه واسط محموله‌های تحریم‌های نفت ایران و ونروئلا استفاده می‌شود. پایان پیام/


",economy,"۱۵:۱۳
                                        ۱۴۰۲-۵-۲۹"
193,"
                                        افزایش قابل توجه صادرات گاز روسیه به چین در 2023
                                    ","
به گزارش گروه اقتصاد بین الملل خبرگزاری فارس به نقل از روسیا الیوم، در حالی که صادرات نفت روسیه به چین در دوره ژانویه تا ژوئیه ۲۰۲۳ افزایش ۲۵.۲ درصدی را ثبت کرده واردات گاز مایع ال ان جی روسیه به چین نیز ۶۲.۷ درصد افزایش یافته است. بر اساس داده‌های منتشر شده توسط اداره کل گمرک چین، محموله‌های نفت روسیه به این کشور از ژانویه تا ژوئیه ۲۵.۲ درصد نسبت به سال گذشته افزایش یافته و از ۶۰.۶ میلیون تن فراتر رفته است، در حالی که واردات  گاز مایع با ۶۲.۷ درصد افزایش به ۴.۴۶ میلیون تن رسیده و افزایش یافته است، به نحوی که عرضه گاز از طریق خطوط لوله تقریبا دو برابر شده است. اداره کل گمرک چین تاکید کرد که روسیه همچنان جایگاه پیشرو در میان صادرکنندگان انرژی به چین را دارد، از نظر ارزش قیمت، واردات نفت روسیه به چین در مدت مشابه با ۵.۸ درصد کاهش نسبت به مدت مشابه سال گذشته به ۳۲.۱ میلیارد دلار رسیده است. از نظر حجم فیزیکی گاز مایع خریداری شده توسط چین، روسیه در جایگاه سوم قرار دارد، زیرا محموله‌های آن با افزایش ۲۱.۹ درصدی به بیش از ۲.۹۸ میلیارد دلار رسیده است. استرالیا تامین کننده اصلی گاز مایع به چین در هفت ماهه اول سال جاری  است، زیرا به چین ۱۳.۵ میلیون تن گاز (افزایش ۴.۳ درصد) را به قیمت ۸.۲۹ میلیارد دلار (کاهش ۷.۳ درصدی) فروخته است. پس از آن قطر (۹.۵۱ میلیون تن برابر با ۶.۱ میلیارد دلار) در جایگاه دوم بیش‌ترین صادر کننده گاز مایع به چین قرار دارد و پس از آن روسیه (۴.۱۴ میلیون تن برابر با ۲.۵۷ میلیارد دلار) در جایگاه سوم و اندونزیبا (۲.۱۵ میلیون تن برای ۱.۶۱ میلیارد دلار) قرار دارند. همچنین بر اساس اطلاعات منتشر شده، عربستان سعودی از نظر عرضه نفت به چین در رتبه دوم قرار دارد، زیرا در بازه زمانی ژانویه تا جولای، ۵۲.۱ میلیون تن به شرکای چینی به قیمت ۳۱.۵۴ میلیارد دلار فروخته است (این مقدار نسبت به مدت مشابه ۴.۶ درصد افزایش یافته است. هفت ماهه اول سال ۲۰۲۲)، و ارزش قیمت آن ۱۵.۳ درصد کاهش یافته و عراق با حدود ۳۴.۹ میلیون تن در مقایسه با ۱۹.۹۳ میلیارد دلار در رتبه سوم قرار گرفته است. طبق اعلام گمرک چین، در سال ۲۰۲۲، واردات نفت روسیه چین با ۸.۲ درصد افزایش به ۸۶.۲ میلیون تن و عرضه  ال ان جی با ۴۴ درصد افزایش به ۶.۵ میلیون تن رسیده بود. پایان پیام/


",economy,"۰۹:۱۱
                                        ۱۴۰۲-۵-۳۰"
194,"
                                        رونمایی از ۴۴ هزار میلیارد تومان طرح مشارکت مردمی در هفته تعاون
                                    ","
به گزارش خبرنگار اقتصادی خبرگزاری فارس، مهدی مسکنی امروز در نشست هفته تعاون در محل مجتمع فرهنگی سرچشمه تهران اظهار داشت: صادرات بخش تعاون در سال گذشته به 1.5 میلیارد دلار رسید و برای امسال با رشد 20 درصدی، هدفگذاری صادرات 1.8 میلیارد دلار برای بخش تعاون در نظر گرفته شده است. به گفته مسکنی نشست هیات مدیره اتحادیه جهانی تعاون (ICA) شهریور امسال در تهران برگزار می‌شود. معاون وزیر تعاون همچنین گفت: آنچه که در حوزه تعاون برای ما مهم بود، ابتدا هوشمندسازی فعالیت‌های بخش تعاون و سپس کارآمدی ارکان بخش تعاون بوده است و در این خصوص برنامه‌ریزی‌هایی در طول دولت انجام شده است.امسال در آستانه هفته تعاون عنوان حکمرانی تعاون را انتخاب کردیم و امروز با عنوان تعاون و رسانه نامگذاری شده است. وی حضور در مزار امام راحل و تجدید بیعت بخش تعاون با آرمان‌های بنیانگذار کبیر انقلاب، دیدار با مراجع عظام قم، دیدار تعاونگران با رییس مجلس شورای اسلامی، اتصال تعاونی ها به سامانه بورس کالا، برگزاری نشست تعاونگران پیشران بخش تعاون و رونمایی از ۴۴ هزار میلیارد تومانی مشارکت مردمی که طی شش ماه گذشته محقق شده است را از جمله برنامه‌های هفته تعاون برشمرد که از این رقم 12.2 هزار میلیارد تومان در تعاونی‌های تولید خواهد بود. مسکنی از رونمایی هفت خدمت در زیر سامانه جامع هوشمند بخش تعاون در هفته تعاون در راستای ارائه خدمات شفاف به شهروندان و تعاونگران خبر داد. معاون امور تعاون وزارت تعاون، کار و رفاه اجتماعی ادامه داد: سال گذشته به گواه گزارش گمرک، بخش تعاون بیش از ۱.۵ میلیون دلار صادرات غیر نفتی داشته که افزایش دوبرابری را نسبت به سایر بخش‌ها در امر صادرات نشان می‌دهد. وی به برخی اقدامات صورت گرفته در بخش تعاون طی دو سال گذشته اشاره کرد و گفت: یکی از اقدامات برگزاری مجامع الکترونیکی تعاونی‌ها بود و سامانه ویکی تعاون که دانشنامه بخش تعاون است و تمام‌ پژوهشها، مقالات و رساله های بخش را شامل می شود راه اندازی کردیم. به گفته مسکنی طی دو سال گذشته رشته کارشناسی ارشد بخش تعاون و دکترا را از شورای عالی گسترش مجوز گرفتیم که در دانشکده اقتصاد دانشگاه تهران تدریس می شود. معاون وزیر تعاون، کار و رفاه اجتماعی در ادامه از پرداخت ۳۱ هزار میلیارد تومان تسهیلات به بخش تعاون توسط ۲۴ بانک در سال گذشته خبرداد و گفت: علیرغم آنکه پرداخت تسهیلات به بخش تعاون مورد تاکید واقع شده است، اما بانکها به تعهدات خود در این زمینه عمل نکردند، تا اینکه رییس جمهور در جلسه شورای عالی اشتغال بر این موضوع تاکید کردند و مصوب شد که بیست و پنج درصد تسهیلات به بخش تعاون اختصاص یابد که خوشبختانه امروز توسط شورای برنامه ریزی استانها در حال تخصیص است. وی گفت: در هفته تعاون سال قبل چهار هزار میلیارد تومان مشارکت را در بخش تعاون و در دهه فجر سال قبل پنج هزار میلیارد تومان را رقم زدیم، اما در هفته تعاون امسال ۴۴ هزار میلیارد تومان زمینه مشارکت مردم طی هفت ماه فراهم شده که رشد بیش از هشت برابری در حوزه مشارکتهای مردم است. مسکنی در پایان گفت: در حوزه صنایع دستی و فرش دستباف قرار است تفاهم نامه ای با مرکز ملی فرش امضا کنیم که مشکلات مربوط به صادرات فرش دستباف برطرف شود. در پایان این مراسم از پوستر هفته تعاون و سه طرح مهم بانک توسعه تعاون رونمایی شد. پایان پیام/


",economy,"۱۵:۰۰
                                        ۱۴۰۲-۵-۲۹"
195,"
                                        فارس من| حقوق تا 10 میلیون تومان در ماه معاف از مالیات است
                                    ","
مهدی موحدی بک‌نظر در گفت‌وگو با خبرنگار اقتصادی خبرگزاری فارس، در مورد خواسته مخاطبان فارس مبنی بر افزایش معافیت مالیاتی حقوق و دستمزد با بیان اینکه هر گونه مالیات و نرخ و معافیت با مصوبه مجلس و طبق قانون است، گفت: سال گذشته میزان معافیت مالیات حقوق 5.6 میلیون تومان در ماه بود که به جهت حمایت از حداقل حقوق بگیران،‌ امسال این رقم به 10 میلیون تومان افزایش یافته است. یعنی کسانی که زیر 10 میلیون تومان حقوق می‌گیرند، معاف از مالیات هستند. وی این نکته را تأکید کرد: هدف قانون‌گذار این است که از حداقل حقوق‌بگیران حمایت شوند و آنها معاف از مالیات شوند. سخنگوی سازمان امور مالیاتی عنوان کرد: اگر کسی امسال 12 میلیون تومان در ماه حقوق بگیرد تا 10 میلیون تومان معاف و دو میلیون تومان مازاد با مأخذ 10 درصد باید مالیات بدهد و  این برای حمایت از حقوق‌بگیران سطح پایین است. موحدی بک‌نظر گفت: براساس اصل 51 قانون اساسی همه قوانین مالیاتی و معافیت‌ها باید با مصوبه مجلس و به حکم قانون باشد و نرخ مالیاتی پایه‌ها و معافیت‌ها همه براساس قانون است و سازمان امور مالیاتی فقط مجری قانون است.  به گزارش خبرنگار اقتصادی خبرگزاری فارس برخی مخاطبان با ثبت پویشی با عنوان «درخواست اصلاح جدول مالیات حقوق سال 1402» خواستار پاسخگویی مسئولان مربوطه در سازمان برنامه و بودجه و سازمان امور مالیاتی کشور شدند. مخاطبان در اینپویش نوشتند: « در جدول مالیات حقوق سال 1402 فقط سطح معاف از مالیات از مبلغ 56.000.000 ریال ماهانه به مبلغ 100.000.000ریال ماهانه تغییر کرده است و سایر پله های محاسبه بدون تغییر نسبت به سال 1401 بوده است و فردی که فقط افزایش قانونی حقوق در سال 1402 را دریافت کرده است ، بخش عمده ای از مبلغ افزایش را بابت مالیات باید پرداخت و عملا کمتر از 21 درصد افزایش دستمزد داشته است و با توجه به افزایش ناچیز سطح حقوق ها نسبت به تورم موجود عملا مالیات‌پردازی افزایش و قدرت خرید کاهش بیشتری داشته است.» پایان پیام/


",economy,"۱۱:۱۰
                                        ۱۴۰۲-۶-۳"
196,"
                                        ‌2009 دستگاه اجرایی ‌در جشنواره شهید رجایی ارزیابی شد
                                    ","
به گزارش خبرنگار اقتصادی خبرگزاری فارس، میثم لطیفی، رئیس سازمان اداری و استخدامی کشور، امروز در نشست خبری هجدهمین جشنواره شهید رجایی به مناسبت هفته دولت با اشاره به ارزیابی 2009 دستگاه اجرایی ‌در جشنواره شهید رجایی اظهار داشت: این جشنواره که از سال 76 آغاز شده است، امسال دوره هجدهم خود را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ طی می‌کند. در این دوره از جشنواره 25 دستگاه اصلی و سازمان مستقل، 109 شرکت تابعه، 1872 واحد استانی و 3 دستگاه قوه قضائیه مورد ارزیابی قرار می‌گیرند، سازمان پزشکی قانونی، سازمان زندان‌ها و سازمان ثبت اسناد از زیر مجموعه قوه قضائیه در این جشنواره مورد ارزیابی قرار می‌گیرد. به گفته معاون رئیس جمهور‌ امتیازهایی که به دستگاه‌های مورد بررسی داده می‌شود،‌ در راستای ارتقای بهره‌وری و عدالت و برخورداری مردم از خدمات این دستگاه‌ها خواهد بود که در سامانه دولت‌سنج، این معیارها اعلام شده است. لطیفی همچنین گفت: برای ارزیابی هر دستگاه‌ شاخص‌های عمومی و اختصاص مورد ارزیابی قرار می‌گیرد که 13 شاخص کلان، 101 سنجه و همچنین در 5 محور این دستگاه‌ها ارزیابی می‌شوند و این شاخص‌ها به صورت دوسالانه مورد رسیدگی و ارزیابی قرار می‌گیرند. رئیس سازمان اداری و استخدامی کشور اظهار داشت: برای ارزیابی دستگاه‌ها از ظرفیت سایر دستگاه‌ها استفاده می‌کنیم و مستندات هر سازمان برتر را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در سامانه دولت‌سنج اعلام می‌کنیم. وی یکی از معیارهای سنجش دستگاه‌ها را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ سند انتظار رئیس جمهور از دستگاه‌ها در ابتدای اعطای مسئولیت به مدیران عنوان کرد و گفت: در ارزیابی دستگاه‌ها فقط بر فرایندهای اداری توجه نمی‌شود، بلکه به نتایج حاصله و رضایتمندی مردم از دستگاه هم توجه می‌شود. در این مراسم همچنین ایمان منصوری، دبیر جشنواره شهید رجایی، اظهار داشت: شاخص‌های بررسی دستگاه‌ها در جشنواره شامل دو قسمت عمومی و اختصاصی هستند که شاخص‌های عمومی برای همه دستگاه‌ها و ناظر به نحوه حکمرانی و اداری دستگاه‌ها است و ساختار سازمانی، بهره‌وری، صیانت از حقوق مردم مدنظر قرار می‌گیرد. دبیر جشنواره شهید رجایی گفت: شاخص‌های اختصاصی ناظر به اهداف و ماموریت‌ دستگاه‌ها است و سازمان اداری استخدامی نقش تسهیل‌گری دارد و در این زمینه 30 نهاد ارزیابی هم به عنوان همکار سازمان اداری و استخدامی در این جشنواره کمک می‌کنند و سنجه‌های بررسی دستگاه‌ها در سامانه دولت‌سنج به اطلاع مردم می‌رسد. منصوری اضافه کرد: ما با 50 جامعه خبرگانی در ارتباط هستیم، دو دستگاه ملی و 8 دستگاه وابسته به رئیس جمهوری در این جشنواره مورد تقدیر قرار می‌گیرند. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۱:۰۳
                                        ۱۴۰۲-۵-۲۹"
197,"
                                        تسهیل دسترسی مشتریان و جامعه معزز ایثارگری به خدمات بانکی
                                    ","
اخبار شرکت‌ها؛ علیرضا قیطاسی در گفتگو با پایگاه خبری حیات به تشریح فرایند دریافت تسهیلات جامعه معزز ایثارگری از بانک دی پرداخت. به گزارش روابط عمومی بانک دی به نقل پایگاه خبری حیات؛ علیرضا قیطاسی مدیرعامل بانک دی همزمان با روز خبرنگار ضمن بازدید از پایگاه خبری حیات به تشریح فعالیت ها و خدمات این بانک به جامعه ایثارگری پرداخت. قیطاسی افزود: از آنجایی که جامعه هدف بنیاد شهید حقوق خود را از بانک دی دریافت می‌کنند و تامین مالی این عزیزان از طریق این بانک راحت‌تر است، میان بانک دی و اداره کل تسهیلات رفاهی بنیاد شهید، تفاهم‌نامه‌ای به منظور ارائه تسهیلات منعقد شد. بر این اساس سهمیه‌ تسهیلات در ابتدای هر سال مشخص و به بنیاد شهید اعلام می شود که توزیع استانی این سهمیه توسط بنیاد شهید صورت می گیرد. مدیرعامل بانک دی در ادامه گفت: برای ارائه این تسهیلات شرایط مناسبی در نظر گرفته شده تا متقاضیان بتوانند به آسانی به این تسهیلات دسترسی داشته باشند. وی بیان کرد: از سال گذشته در بانک دی تفاهم نامه‌هایی با بنیاد شهید منعقد شد و از سویی دستورالعمل‌هایی برای ارائه خدمات به ایثارگران تهیه شد. بر این اساس مقرر شد تا برای ایثارگران و جامعه هدف بنیاد که در سامانه «ایثار من» ثبت درخواست تسهیلات خرد می نمایند، ابتدا درخواست ها به تایید بنیاد شهید رسیده و پس از آن به بانک دی معرفی نامه بصورت سیستمی ارسال می شود و تکمیل پرونده توسط شعب این بانک انجام می‌گیرد. مدیر عامل بانک دی همچنین گفت: اگر ایثارگران حقوق‌بگیر بانک دی باشند و یا اینکه حقوق خود را از سایر نهادها و وزارتخانه ها دریافت کنند درصورت ارائه گواهی کسر از حقوق از سازمان خود می تواند برای تا سقف 100 میلیون تومان بدون ضامن ، تسهیلات دریافت کند. به گفته مدیر عامل بانک دی هر یک از اعضای جامعه هدف اگر متقاضی دریافت تسهیلات با مبلغ بیشتر از 100 میلیون تومان باشند، برای مازاد آن نیاز به معرفی ضامن دارند. وی تاکید کرد: برای ضامن، شرایط اعتبار سنجی دریافت تسهیلات خرد که پیش از این اعلام شده اعمال خواهد شد. مدیر عامل بانک دی گفت: باید توجه داشت که این بانک علاوه بر بنیاد شهید با مراکز دیگری نیز طرف قرارداد است. از آنجایی که بیش از 650 هزار نفر از سهام‌داران این بانک ایثارگران هستند و بیش از 400 هزار نفر از حقوق بگیران ما را جامعه هدف بنیاد شهید تشکیل می دهد، تفاهم‌نامه‌ خاصی مابین بانک دی و بنیاد شهید برقرار شده تا تمامی افراد ثبت نام شده در سامانه «ایثار من» پس از معرفی و تایید از سوی بنیاد شهید بتوانند اقدام به تشکیل پرونده و دریافت تسهیلات کنند.  جامعه معزز ایثارگری دو برابر افراد عادی امکان دریافت تسهیلات ازدواج دارند مدیرعامل بانک دی درباره میزان تسهیلات فرزندآوری و ازدواج جامعه معزز ایثارگران توضیح داد. علیرضا قیطاسی، مدیر عامل بانک، خاطر نشان کرد: اعطای تسهیلات قرض‌الحسنه ازدواج و فرزند آوری  برای افرادی که از طریق سامانه بانک مرکزی درخواست خود را ثبت کرده باشند قابل پرداخت می باشد به گفته قیطاسی شرایط دریافت وام قرض‌الحسنه ازدواج برای افراد عادی با ایثارگران متفاوت بوده به نحوی که ایثارگران دو برابر فرد عادی امکان دریافت تسهیلات در این حوزه را طبق قانون خواهند داشت. در صورتی که سن زوجه از 23 سال کمتر و زوج از 25 کمتر باشد، سقف بیشتری از تسهیلات را طبق قانون بودجه 1402 دریافت خواهند کرد ، دریافت این تسهیلات در تمام شعب بانک دی برای افرادی که از طریق سامانه اقدام کرده‌اند در صورت معرفی یک ضامن انجام خواهد شد. قیطاسی با بیان اینکه روند ارائه تسهیلات فرزندآوری و ازدواج در بانک دی رضایت‌بخش است، افزود: بانک دی در چهارماه اول سال تمام سهمیه تسهیلات ازدواج باقی مانده از سال گذشته را مصرف و تمامی سهمیه خود را در خصوص ارائه این تسهیلات پرداخت کرده است. در هر کدام از شعب ما حداکثر یک یا دو نفر در صف انتظار به‌سر می‌برند و افرادی که برای دریافت تسهیلات در مرداد ماه نیز اقدام کرده بودند، سهمیه خود را دریافت کرده‌اند.  ارائه تسهیلات بانک دی برای اعزام ایثارگران به زیارت عتبات‌عالیات مدیرعامل بانک دی از ارائه تسهیلات قرض الحسنه برای اعزام ایثارگران به زیارت عتبات‌عالیات خبر داد. علیرضا قیطاسی با اشاره به ارائه تسهیلات عتبات عالیات از سوی بانک دی به جامعه ایثارگری عنوان کرد: از سال گذشته براساس رهنمودها و تاکیدات معاون محترم رئیس‌جمهور و رئیس بنیاد شهید و امور ایثارگران بنا شد تا امکان اعزام عزیزان ایثارگری که به زیارت عتبات‌عالیات مشرف نشده‌اند، فراهم شود. در این راستا سازمان سیاحتی کوثر، برای این که این مسیر را هموار کند، نیاز است با ارگان‌های مختلفی مانند بانک، سازمان هواپیمایی و سازمان گردشگری و... تفاهم نامه‌هایی را تنظیم کند. قیطاسی افزود: در این مورد تفاهم‌نامه‌ای با بانک دی برای تامین مالی مورد نیاز تنظیم شد تا تسهیلات قرض‌الحسنه به آن دسته از عزیزانی که از طرف سازمان سیاحتی کوثر معرفی می‌شوند، برای انجام سفر پرداخت شود. این امر از سال گذشته آغاز شده و تسهیلات به آن دسته از کسانی که تا کنون معرفی شده‌اند، پرداخت شده است. تسهیل دسترسی مشتریان و جامعه معزز ایثارگری به خدمات بانکی مدیرعامل بانک دی از اقدامات این بانک برای تسهیل دسترسی جامعه معزز ایثارگری به خدمات بانکی خبر داد. مدیر عامل بانک دی با تاکید بر اینکه شبکه بانک دی در تمامی کشور به صورت یکسان عمل می‌کند، بیان کرد: افتتاح حساب و ارائه خدمات به صورت آنلاین به مشتریان این بانک اعم از جامعه هدف و سایر مشتریان، ارائه شده و امکان خدمات‌رسانی برای تمامی مشتریان در استانها فراهم است. به گفته وی جدا از 91 شعبه‌ای که بانک دی در سراسر کشور دارد، در مراکز بنیاد شهید نیز در 205 نقطه از کشور میز خدمت دایر شده است‌. مدیرعامل بانک دی در ادامه افزود: در راستای ارائه خدمات بیشتر به مشتریان، با پست بانک ایران نیز تفاهم نامه‌ای منعقد کرده‌ایم که این تفاهم نامه از ابتدای مردادماه اجرایی شده است. بر این اساس در تمامی شعب و باجه‌های پست بانک سراسر کشور که بیشتر از 6000 نقطه تماس است، امکان ارائه خدمات بانک دی فراهم شده است. وی در پایان بیان کرد: بانک دی برای ارائه سرویس، نزدیک به 8000 دستگاه خودپرداز به صورت مالکیتی و مشارکتی در سطح کشور دارد تا از این طریق نقاط تماس خدمات خود را با جامعه هدف گسترده‌تر کند. با تمام این اوصاف اگر عزیز ایثارگری در هر نقطه از کشور، برای دریافت تسهیلات با مشکل مواجه شد، با مراجعه به سامانه رسیدگی به شکایات، ثبت شکایت کرده و مطمئن باشد که از طریق کارشناسان ما در مدت زمان 24 ساعت به شکایتش رسیدگی خواهد شد. پایان پیام/


",economy,"۱۷:۱۹
                                        ۱۴۰۲-۵-۲۹"
198,"
                                        عرضه بلیت قطار‌ تهران-کربلا به ساعت 21 امشب موکول شد
                                    ","
به گزارش خبرنگار اقتصادی خبرگزاری فارس پس از بروز اختلال و وقفه در عرضه بلیت قطار تهران-کربلا که قرار بود از ساعت 10 صبح امروز انجام شود، بعدازظهر امروز شرکت راه‌آهن اعلام کرد: به استحضار مردم شریف ایران به ویژه مشتاقان زیارت حضرت اباعبدالله الحسین (ع) میرساند با توجه به استقبال صورت گرفته و افزایش بسیار زیاد ترافیک ورودی به سامانه فروش اینترنتی بلیت قطار تهران کربلا و بالعکس، این سامانه دچار اختلال شده و همکاران در حال بررسی و رفع مشکل هستند. روابط عمومی راه آهن جمهوری اسلامی ایران  ضمن عذرخواهی از مشکل پیش آمده اعلام کرده است: این مشکل به‌زودی مرتفع می‌شود، هموطنان‌ می‌توانند از ساعت ۲۱ امشب (یکشنبه ۲۹ مرداد) نسبت به خرید اینترنتی بلیت قطار ترکیبی تهران-کربلا صرفا از طریق درگاه رسمی شرکت راه آهن جمهوری اسلامی ایران به آدرس www.rai.ir اقدام کنند. ‌مرحله دوم فروش بلیت‌های فوق العاده ایام اربعین به مقصد کرمانشاه و خرمشهر طبق برنامه قبلی و بدون هرگونه مشکل از صبح امروز آغاز شده است. همچنین جدول زمانی حرکت قطارها به مقصد کربلا و همچنین حرکت قطارهای برگشت از کربلا به شرح ذیل است:    پایان پیام/


",economy,"۱۸:۰۶
                                        ۱۴۰۲-۵-۲۹"
199,"
                                        آیا رودخانه دجله واقعا در حال خشک شدن است
                                    ","
‌به گزارش خبرنگار اقتصاد بین‌الملل خبرگزاری فارس به نقل از ای زد انیمالز، رودخانه دجله یکی از معروف‌ترین و اثرگذارترین رودخانه‌های جهان به‌شمار می‌رود. این رود به همراه نیل، فرات، یلو ریور و برخی رودخانه‌های دیگر بستر شکل‌گیری بسیاری از حوادث سیاسی، مذهبی و فرهنگی در طول تاریخ بوده است. اخیرا صحبت‌هایی درباره خشک شدن این رود مطرح شده و توجه بسیاری از مردم جهان را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به خود جلب کرده است. پاسخ کوتاه درباره اینکه آیا دجله در حال خشک شدن است یا خیر؟ مثبت است، اما پاسخ طولانی و کامل به این سؤال کمی پیچیده به نظر می‌رسد. رود دجله نقشی کلیدی در شکل‌گیری بسیاری از امپراطوری‌ها در طول تاریخ ایفا کرده است. هم‌اکنون هم برای میلیون‌ها نفر در عراق، دجله اصلی‌ترین محل تامین مواد غذایی است و بیش از نیمی از زمین‌های کشاورزی عراق برای تامین آب به دجله وابسته هستند. در واقع دجله و فرات بین‌النهرین را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ شکل داده و بسیاری از امپراطوری‌های قدیم در ساحل همین رود ایجاد شده است. در عصر حاضر هم بسیاری از شهرهای بزرگ عراق از سامرا و بصره گرفته تا موصل،‌ تکریت و بغداد در حاشیه این رودخانه قرار دارند.  این رودخانه همچنین در حوزه حمل و نقل عراق هم نقش ایفا کرده و قایق‌هایی که امکان تردد از آب‌های کم‌عمق را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ دارند، اقدام به جابجا کردن کالاها و ملزومات از این رودخانه حتی تا پایتخت عراق می‌کنند و بسیاری از شهرها در پایین‌دست این رودخانه نیازهای خود را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ از همین دجله تامین می‌کنند. چند سالی است که این رودخانه در حال خشک شدن است، اما فقط اخیرا شاهد جلب توجه و هشدار دولت‌ها و نهادها نسبت به خشک شدن این رودخانه مهم هستیم. در سال 2022 دولت عراق اعلام کرد که جریان آب رودخانه دجله به 35 درصد حجم معمول آن کاهش یافته و انتظار می‌رود این روند کاهشی ادامه یابد. پیش‌بینی می‌شود طی سال‌های آینده حجم آب ورودی به رودخانه دجله که از ترکیه سرچشمه می‌گیرد به یک سوم میزان آن در سال‌های گذشته کاهش یابد. کمبود آب برای کشاورزی و دامداری همین حالا هم باعث شد تا هزاران نفر از مردم عراق از شهرهای کوچک به سمت به شهرهای با دسترسی بیشتر به منابع آبی مهاجرت کنند. در سال 2022 سازمان بین‌الملل مهاجرت گزارش داد که مهاجرت به خاطر تغییرات آب و هوایی به یک واقعیت در عراق تبدیل شده و در سه ماهه نخست سال 2022، 3300 خانواده مناطق جنوبی و مرکزی عراق را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ ترک کرده‌اند. بانک جهانی هم می‌گوید تا سال 2050 دمای عراق یک درجه سلیسیوس افزایش پیدا خواهد کرد و میزان بارش‌ها در این کشور 10 درصد پایین خواهد آمد و به همین دلیل شاهد کاهش 20 درصدی تامین آب در عراق خواهیم بود. به خاطر این وقایع، حدود یک سوم از زمین‌های کشاورزی در عراق بدون آب باقی خواهد ماند.  مقامات عراقی و کشاورزان اقدامات دولت ترکیه در ساخت سد در بالادست رودخانه دجله را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ اصلی‌ترین دلیل کم‌آبی این رودخانه می‌دانند. گفته می‌شود؛ ترکیه در حال حاضر در حال ساخت 22 سد دیگر در بالادست رودخانه دجله است و مقامات عراقی از ترکیه خواسته‌اند تا آب بیشتری را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ از بالادست رودخانه به سمت عراق رهاسازی کنند. اگرچه هم دولت عراق و هم دولت ترکیه هزینه‌های زیادی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ برای ساخت سد برای آبیاری، تولید نیرو و  کنترل سیل کرده‌اند، اما به خاطر آنکه سرچشمه رودخانه دجله از ترکیه است، آنکارا قدرت مضاعفی در کنترل آب ورودی به عراق دارد. دولت و گروه‌های محیط زیستی در عراق بارها از ترکیه خواسته‌اند تا آب بیشتری را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در رودخانه دجله رهاسازی کند، اما مقامات ترکیه می‌گویند که عراق آب دجله را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ هدر می‌دهد و کشاورزان در این کشور همچنان در حال استفاده از روش‌های آبیاری سنتی هستند که آب زیادی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ به هدر می‌دهد. کاهش جریان آب در دجله نیمی از زمین‌های کشاورزی عراق را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در معرض خشکی و تبدیل شدن به بیابان قرار می‌دهد. سازمان ملل اعلام کرده که عراق در زمره 5 کشور با بیشترین تأثیر پذیری از تغییرات آب و هوایی قرار گرفته است. این کشور طی سال‌های گذشته با بلایای طبیعی گوناگونی روبرو شده و همین امر توانایی عراق برای بهبود شرایطش در قبال خشکسالی و بحران‌های درونی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ سخت‌تر کرده است.  در حال حاضر 98 درصد جمعیت عراق در مناطقی زندگی می‌کنند که با کمبود آب مواجه هستند و بانک جهانی اعلام کرده در صورتی که تغییرات گسترده‌ای در این کشور اتفاق نیفتد، شکاف بین عرضه و تقاضای آب در این کشور از 5 میلیارد مترمکعب در شرایط کنونی به 11 میلیارد مترمکعب افزایش پیدا خواهد کرد. کمبود آب بدان معناست که بسیاری از مردم عراق مجبور خواهند شد برای نوشیدن آب یا استفاده از آن برای شست‌وشو از پس‌آب یا آب آلوده استفاده کنند. در برخی شهرهای بزرگ عراق وجود کارخانه‌ها در نزدیکی ساحل دجله و آلودگی مرتبط با این موضوع در کنار رهاسازی فاضلاب و پسماندهای صنعتی، منابع کم موجود در دجله را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ هم آلوده کرده و همین موضوع موجب می‌شود تا سالانه شاهد مسموم شدن هزاران نفر در عراق باشیم. موضوع خشک شدن دجله فقط به نداشتن آب کافی برای نوشیدن یا تهیه غذا محدود نمی‌شود؛ چراکه این رودخانه به خلیج فارس می‌ریزد و در صورتی که خشک شود، آب شور خلیج فارس وارد بستر رودخانه خواهد شد و همین مسئله زمین‌های کشاورزی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ آلوده کرده و خاک‌های حاصلخیز را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ نابود می‌کند. حتی اگر سطح جریان آب در دجله به شرایط عادی هم بازگردد، همین حالا هزاران هکتار از زمین‌های عراق هم غیرقابل کشت شده‌اند و هزاران هکتار دیگر نیز در معرض این خطر قرار دارند. در نهایت آنچه می‌توان با اطمینان گفت این است که دجله در حال خشک شدن است و تبعات این مسئله بسیار جدی خواهد بود. اگرچه دلایل مختلفی برای خشک شدن دجله مطرح می‌شود، اما موضوع از دست رفتن این رودخانه مهم راه حل ساده‌ای نخواهد داشت. با افزایش آلودگی،‌ تشدید گرم شدن زمین و ساخت سدهای جدید در بالادست این رودخانه در کنار افزایش جمعیت عراق، شرایط تامین آب در این کشور روز به روز بدتر می‌شود. اگرچه وقوع جنگ به خاطر آب یک خطر قریب‌الوقوع نیست، اما احتمال آن بسیار بالاست. مردمی که در مناطق خشک و بدون آب عراق زندگی می‌کنند، در تامین نیاز خانوارهای خود با مشکل جدی مواجه هستند و در تلاش هستند تا به مکان‌های با آب بیشتر نقل مکان کنند. به گزارش روداو، وزارت آب عراق اعلام کرده در که صورتی اقدام جدی برای حل مشکل کم آبی رودخانه‌های دجله و فرات انجام نشود، هر دوی این رودخانه ها تا سال 2040 به طور کامل خشک خواهند شد. البته نکته امیدوار کننده این است که اخیرا وزیر آب عراق اعلام کرده که در پی مذاکره با دولت ترکیه، جریان آب ورودی به عراق در رودخانه‌های دجله و فرات افزایش یافته است. به گزارش روداو، دولت ترکیه در مذاکره با کارشناسان عراقی متعهد شده که رهاسازی آب به سمت عراق را افزایش دهد اما وزارت آب عراق اعلام کرده که این روند به کندی در حال اجرا از طرف ترکیه است. پایان پیام/‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌


",economy,"۱۶:۴۶
                                        ۱۴۰۲-۵-۲۹"
200,"
                                        استفاده کودشیمیایی در کشاورزی چقدر به امنیت غذایی کمک می‌کند
                                    ","
به گزارش خبرنگار اقتصادی خبرگزاری فارس، اینکه میزان کود مصرفی در بخش کشاورزی چه میزان باشد همواره محل بحث بوده برخی مسئولان وزارت جهاد کشاورزی براین باورند که کود شیمیایی که اکنون در بخش کشاورزی استفاده می‌شود، بسیار کمتر است بنابراین هیچ ماده شیمیایی مضر در محصول باقی نمی ماند و معنی آن این است که محصول ما جزو سالمترین‌ها در دنیا است و این یک امتیاز بزرگی است. اما گروه دیگر بر این باورند که اگر کود کمتری به محصولات کشاورزی بدهیم هنر نکردیم زیرا تولیدمان کمتر خواهد شد، برای تامین امنیت غذایی مردم باید بتوانیم تولیدمان را بیشتر کنیم، آنها می‌گویند تا سال 2050 جهان باید 70 درصد غذای اضافه تولید کند. این در حالی است که تغییرات اقلیم محدودیت‌های زیادی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ برای تولید ایجاد کرده است و بخشی از این افزایش تولید را می توان با دادن کود شیمیایی بیشتر جبران کرد. به گفته کارشناسان کشاورزی، به ازای یک واحد کود شیمیایی که به محصولات کشاورزی د اده می‌شود 9 واحد محصول بیشتری تولید می‌شود. بر اساس گزارش سازمان هواشناسی، در کشور ما هر دهه 9 میلی‌متر میزان بارندگی کاهش می‌یابد و 3 دهم درجه هم دما افزایش می‌یابد و نتیجه آن کاهش تولیدات کشاورزی است، با این‌حال هیچ برنامه‌ای برای مقابله با آن تهیه نشده است. کاظم خاوازای دبیرستاد  توسعه فناوری های نوین و دانش بنیان‌ها در گفت وگو با خبرنگار فارس گفت: سالانه 1.5 میلیون تن کود شیمایی عمدتا کود ازته در بخش کشاورزی استفاده می‌شود که امکان افزایش آن تا 4.5 میلیون تن وجود دارد و در واقع بخش کشاورزی کشور هنوز کود کمتری استفاده می‌کند. وی افزود: اگر کود شیمیایی به درستی استفاده شود، یعنی به میزان توصیه شده و در زمان خود ش استفاده شود نتیجه مضری بر سلامتی محصول نخواهد داشت بلکه باعث افزایش تولیدات کشاورزی میشود یعنی همان چیزی که ما برای تامین امنیت غذایی دنبال می‌کنیم. خاوازی با بیان اینکه در کوتاه مدت عملکرد محصولات کشاوزری 25 درصد کاهش می‌یابد، گفت: تا سال 2080 و عملکرد محصولات کشاورزی،‌ 50 درصد کاهش می‌یابد و همه اینها مشکلات و چالش‌های زیادی را‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌ در بخش تولید ایجاد می‌کند که می‌توان به کمک کودهای شیمیایی تا حدودی محصولات کشاورزی را افزایش داد. پیش از این هم سازمان خواروبار کشا ورزی ملل متحد اعلام کرده بود که طی 40 سال آینده به دلیل گرم شدن کره زمین عملکرد بالقوه تولید بذور کاهش می‌یابد. بنابراین درچنین شرایطی که دنیا با محدودیت منابع تولید همراه است و مسابقه کشورها برای تولید و کاهش وابستگی هم با سرعت بیشتری ادامه دارد، کارشناسان باید به نتیجه درستی در باره مصرف کود شیمایی در بخش کشاورزی برسند به نحوی که در مصرف آن سلامتی مردم را به خطر بیندازد و نه از تولید بیشتر محصول که برای تامین امنیت غذایی آینده ضروری است جا بمانیم. پایان پیام/ 


",economy,"۱۰:۱۶
                                        ۱۴۰۲-۶-۱"
201,"
                                        اصرار آمریکا به دزدی با تخلیه نفت توقیف شده ایران
                                    ","
به گزارش گروه بین‌الملل خبرگزاری فارس، طبق خبری که خبرگزاری «آسوشیتدپرس» منتشر کرده، تخلیه یک محموله نفت خام توقیف شده ایران توسط آمریکا در ساحل تگزاس آغاز شده است. یک منبع رسانه‌ای در آمریکا با انتشار یک گزارش، به اصرار این کشور برای دزدی اموال ایران با آغاز تخلیه نفت توقیف شده ایران در ساحل تگزاس اذعان کرد. بنا بر گزارش آسوشیتدپرس، عملیات تخلیه محموله نفتکش «سوئز راجان» که حامل نفت ایران بوده و ماه‌هاست که در ساحل تگزاس بلاتکلیف مانده بود، آغاز شده است. بنا بر روایت این رسانه آمریکایی، تحلیل رصد تردد کشتی‌ها نشان می‌دهد که نشان می‌دهد که عملیات انتقال محموله نفتکش سوئز راجان به یک نفتکش دیگر به نام «مستر یوفریتس» (the Mr. Euphrates) در حال انجام است. به گزارش آسوشیتدپرس، انتقال محموله نفت توقیف شده ایران به یک نفتکش دیگر در فاصله حدود 70 کیلومتری جنوب شرق هیوستون ایالت تگزاس انجام شده است. بررسی‌ها نشان می‌دهند نفتکش «مستر یوفریتس» (the Mr. Euphrates) تحت پرچم لیبریا است. پیش از این در خبرها آمده بود که به رغم صدور مجوز دولت آمریکا برای تخلیه نفت توقیف شده ایران در تگزاس، تمایلی به تخلیه این محموله توقیف‌شده وجود ندارد چرا که نماینده‌های تجاری نگرانند چنانچه کشتی‌ای اقدام به انتقال نفت توقیف‌شده ایران بکند توسط مشتری‌ها کنار گذاشته خواهد شد. سوئز راجان یک نفت‌کش تحت پرچم جزایر مارشال است که از تاریخ ۳۰ ماه مه (۹ خرداد) در ساحل «گالوستون» واقع در ۸۰ کیلومتری شهر هیوستون، پرجمعیت‌ترین شهر ایالت تگزاس لنگر انداخته، اما کارگزاران شرکت‌های کشتی‌رانی از قبول آن امتناع می‌کنند. این نفتکش به دلیل اندازه و وزنش نمی‌تواند وارد اسکله شود و لازم است نفت خام آن توسط کارگزاران شرکت‌های باربری به کشتی‌های کوچک‌تر منتقل شوند.  خبرگزاری آسوشیتدپرس به سراغ نمایندگی ایران در سازمان ملل رفته و از این نمایندگی خواستار واکنش به خبر آغاز تخلیه نفت شده اما واکنشی دریافت نکرده است. به گزارش این رسانه آمریکایی، تاخیر چند ماهه در آغاز تخلیه نفت توقیف شده ایران به «موضوعی سیاسی» برای دولت جو بایدن در آمریکا تبدیل شده بود. چندی قبل بود که گروهی از سناتورهای آمریکایی از هر دو حزب دموکرات و جمهوری‌خواه با انتشار نامه به کاخ سفید، خواستار توضیح دولت درباره سرنوشت نفت توقیف شده ایران شدند. سناتورهای آمریکایی که به همانند دیگر مقام‌های این کشور به دزدی و سرقت از اموال ایران عادت کرده‌اند، در نامه خود خواستار توقیف نفت ایران و استفاده از آن به نفع قربانیان ادعایی از «تروریسم ایران» شدند؛ شامل پرداخت غرامت به خانواده های متاثر از حمله 11 سپتامبر 2001، تسخیر لانه جاسوسی و دیگر موارد. فشارهای قانونگذاران کنگره بعد از آن آغاز شد که ابتدا گزارش‌های یک شرکت خصوصی ضد ایرانی در آمریکا به نام «اتحاد علیه ایران هسته‌ای» (UANI) زیر ذره‌بین دولت آمریکا قرار گرفت. این گروه با استناد به تصاویر ماهواره‌ای و داده‌های مربوط به رصد تردد کشتی‌ها سوئز راجان را به حمل نفت تحریم‌شده ایران متهم کرده بود.   طبق گزارش قبلی روزنامه وال‌استریت‌ژورنال، دولت آمریکا بعد از گزارش‌های UANI اقدام به اعلام جرم علیه مالک یونانی نفت‌کش مذکور کرد. این روزنامه آمریکایی وال‌استریت‌ژورنال نخستین رسانه‌ای بود که گزارش داده بود دادستان‌های فدرال آمریکا قادر به فروش ۸۰۰ هزار بشکه نفت ایران در نفتکش سوئز راجان نیستند. وال‌‌استریت‌ژورنال در آن گزارش به نقل از مقام‌های مطلع نوشته بود نفت مذکور در یک نفت‌کش یونانی قرار دارد که در ساحل تگزاس مستقر شده اما شرکت‌های آمریکایی از بیم اقدام تلافی‌جویانه ایران تمایلی به تخلیه محموله آن ندارند. مقام‌های جمهوری اسلامی ایران طی هفته‌های گذشته به آمریکایی‌ها درباره تبعات اصرار آنها بر دزدی از اموال مردم ایران و  تخلیه این نفتکش هشدار داده‌اند.  پایان پیام/  


",economy,"۱۰:۵۷
                                        ۱۴۰۲-۵-۲۹"
202,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",economy,"۱۰:۵۸
                                        ۱۴۰۲-۶-۴"
203,"
                                        معترضان ساختمان‌های شرکت برق ترکیه در شمال سوریه را اشغال کردند
                                    ","
به گزارش گروه اقتصاد بین الملل خبرگزاری فارس به نقل از العربی الجدید، معترضان در چندین منطقه تحت کنترل گروه شبه نظامی ارتش ملی سوریه که نزدیک به ترکیه است، در اعتراض به افزایش قیمت‌ها در سایه وخامت شرایط زندگی خود ساختمان‌های شرکت برق ترکیه (AK Energy) را بستند. مردم معترض در شهرهای اعزاز، مارع و شهرک‌های الراعی و اخترین در حومه شمالی حلب در شمال سوریه ساختمان‌های شرکت برق ترکیه را بسته و کارکنان آن را اخراج کردند. این اعتراضات پس از آن صورت گرفت که شرکت برق ترکیه دیروز شنبه قیمت برق مصرفی خانگی را از ۳.۲۰ لیر ترکیه به ازای هر کیلووات به ۴.۷۵ لیر ترکیه با افزایش ۴۸.۴ درصدی و مصرف صنعتی و تجاری را از ۵ لیر به ۵.۷۵ لیر ترکیه افزایش داد. که افزایش ۱۵ درصدی داشته است. این افزایش برق مربوط به شهرها و شهرک‌های الباب، جرابلس و اعزاز، مارع، الراعی، اخترین، الغندوره، بزاعه،  قباسین، تل ابیض و رأس العین در مناطق تحت کنترل ترکیه در شمال و شمال شرق سوری است. معتز الناصر، از اهالی شهر الباب در حومه شرق حلب با بیان اینکه افزایش قیمت برق نتیحه ناکامی شوراهای محلی در مدیریت مشکل و به دلیل قراردادهای به امضا رسیده بین این شرکت و شوراهای محلی است، گفت: قیمت بالای برق با درآمد شهروندان در مناطق (تحت اشغال گروه های شبه نظامی) که به طور میانگین ماهانه ۵۰ دلار است، تناسبی ندارد. وی افزود: اوضاع در این مناطق بدتر شده و مشکلات تا حد زیادی انباشته و مزمن شده است و افزایش قیمت برق در شهر الباب با بحران بزرگ آب در این شهر همراه است، زیرا آب آبیاری شهر الباب از سال ۲۰۱۷ قطع شده است و این موضوع موجب شده است، بحران بزرگ انسانی شدت گیرد، به ویژه با افزایش تقاضا برای آب در تابستان که موجب افزایش قیمت تانکرهای آب شده و کیفیت آن بیشتر کاهش یافته است. پایان پیام/


",economy,"۰۹:۱۴
                                        ۱۴۰۲-۵-۳۰"
204,"
                                        اعمال شب اول و ایام ماه صفر
                                    ","
به گزارش خبرنگار قرآن و فعالیت‌های دینی خبرگزاری فارس امشب شب اول ماه صفر است، شبی که برای آن اعمالی سفارش شده که در این گزارش اعمال شب اول و ایام این ماه تقدیم می‌شود. اذکار و نماز شب اول ماه صفر برای شب اول ماه صفر اذکاری توصیه شده که از جمله آن‌ها «سه مرتبه اللّهُ اَکْبَر، سه مرتبه لا إلهَ الَّا الْلّه و سپس بگوید: اَلْحَمْدُ لِلّهِ الَّذی أذْهَبَ شَهْرَ کَذا وَ جاءَ بِشَهْرِ کَذا». همچنین در شب اول ماه صفر سفارش به خواندن نمازی دو رکعتی شده است که در رکعت اول پس از سوره حمد، سوره فتح و در رکعت دوم پس از سوره حمد، سوره اخلاص خوانده شود، همچنین پس از این نماز، به گفتن ذکر ۱۰۰ مرتبه صلوات بر محمد و آل محمد و ۱۰۰ مرتبه لعن بر آل ابی سفیان و صد مرتبه استغفرالله ربی و اتوب الیه، که ثواب بسیار زیادی دارد سفارش شده است. چرا این ماه صفر نام گرفت ماه صفر دومین ماه قمری است که برای نام‌گذاری آن دو دلیل ذکر می‌شود: نخست این که از صُفْرَة به معنای زردی گرفته شده، زیرا زمان انتخاب نام با فصل پاییز و زرد شدن برگ درختان مقارن بوده است. دلیل دوم این که از صِفْر به معنای خالی گرفته شده است، چرا که با پایان یافتن ماه‌های حرام (رجب، ذی‌القعده، ذی‌الحجه و محرم) قبایل بار دیگر وارد جنگ می‌شدند و شهرها خالی می‌شد. دعایی که مستحب است در ایام ماه صفر خوانده شود دعایی از محدث بزرگ مرحوم «فیض کاشانی» نقل شده که مستحب است در ایام ماه صفر هر روز ۱۰ مرتبه قرائت شود و آن دعا این است: «یا شَدیدَ الْقُوی وَیا شَدیدَ الْمِحالِ یا عَزیزُ یا عَزیزُ یا عَزیزُ ذَلَّتْ بِعَظَمَتِکَ جَمیعُ خَلْقِکَ فَاکْفِنی شَرَّ خَلْقِکَ یا مُحْسِنُ یا مُجْمِلُ یا مُنْعِمُ یا مُفْضِلُ یا لا اِلهَ اِلاّ اَنْتَ سُبْحانَکَ اِنّی کُنْتُ مِنَ الظّالِمینَ فَاسْتَجَبْنا لَهُ وَنَجَّیْناهُ مِنَ الْغَمِّ وَکَذلِکَ نُنْجِی الْمُؤْمِنینَ وَصَلَّی اللّهُ عَلی مُحَمَّدٍ وَ الِهِ الطَّیِّبینَ الطّاهِرینَ،‌ای سخت نیرو، و‌ای سختگیر‌ای عزیز،‌ای عزیز،‌ای عزیز خوارند از بزرگی‏ات همه خلقت. پس کفایت کن از من شرّ خلق خودت را،‌ای احسان بخش‌ای نیکوکار‌ای نعمت بخش‌ای عطا دِه‌ای که معبودی جز تو نیست منزّهی تو به راستی من از ظالمانم. اجابت کردیم برایش و نجاتش دادیم از غمّ و همچنین نجات دهیم مؤمنان را، و رحمت کند خدا بر محمّد و آل پاک و پاکیزه‏اش». حزن و اندوه بر سید‌الشهدا(ع) و مصائب اهل بیتش حزن و اندوه بر آقا اباعبدالله و اهل بیت و یارانش از جمله اقداماتی است که در ماه صفر به آن سفارش شده است. همچنین خواندن دعا، تلاوت قرآن، اقامه نماز و روزه داری از دیگر اعمال سفارش شده برای ماه صفر است. پایان پیام/


",culture,"۱۸:۱۷
                                        ۱۴۰۲-۵-۲۶"
205,"
                                        آمریکا به دنبال احیای داعش در سوریه
                                    ","
فارس پلاس؛ روایت روز - نزدیک به دو ماه است که اخبار جابجایی سنگین کاروان لجستیکی ارتش آمریکا در رسانه‌های محلی عراق در حال انتشار است؛ شمال عراق محل ترانزیت تجهیزات نظامی آمریکایی است.      شرق الاوسط در گزارشی طبق منابع خود درباره فعالیت آمریکا در شمال عراق، این‌گونه می‌گوید: «سه شخصیت عراقی که یکی از آنان از سران یک گروه مسلح مستقر در شمال عراق به الشرق الاوسط گفتند: آمریکایی‌ها در حال باز استقرار در منطقه هستند. اینها، مقدمات عملیات نظامی است که داخل عراق نخواهد بود. این منبع که هویتش فاش نشد، افزود: گروه‌های مسلح احتمال می‌دهند که هدف راهبردی از این عملیات تغییر قواعد درگیری با روس‌ها در سوریه باشد».      در ادامه شرق الاوسط می‌گوید: «این منبع با بیان اینکه آنچه الان در اختیار داریم صرفاً تحلیل‌هایی بر اساس اطلاعات ناچیز است زیرا آمریکایی‌ها خیلی از عملیات‌هایشان را به بغداد اطلاع نمی‌دهند، هدف دوم آمریکایی‌ها از تحرکات اخیر را ایران دانست و گفت: آمریکایی‌ [همچنین] تلاش می‌کنند مسیر کمک‌های ایران به سوی سوریه و لبنان را از خاک عراق قطع کنند... فعلا این همه چیزی است که ما تا الان می‌دانیم».[۱]   آمریکا در حال تلاش برای بستن «بزرگراه مقاومت» با شکست آمریکا و متحدانش در جنگ نظامی، جنگ اقتصادی علیه کشورهای مقاومت به‌راه افتاده که هدف آن به زانو درآوردن این کشورهاست، بنابراین لزوم همکاری‌های اقتصادی بین این کشورها بیش از پیش احساس می‌شد. با فروکش کردن درگیری‌های نظامی در عراق و سوریه، نوبت به همکاری‌های اقتصادی بین کشورهای محور مقاومت رسید. از نظر اقتصادی بازگشایی این گذرگاه می‌تواند روابط اقتصادی، تجاری و گردشگری سوریه، عراق، جمهوری اسلامی ایران و لبنان را گسترش دهد که شکست آمریکا در جنگ اقتصادی سوریه را در پی خواهد داشت. با بازگشایی این گذرگاه یک گام بسیار مهم برای بازگشت شرایط به قبل از ظهور داعش و عادی شدن تردد روزمره بین عراق، سوریه و ایران صورت می‌گیرد. با توجه به پتانسیلی که این گذرگاه برای تجارت به وجود می‌آورد ترانزیت کالا و خدمات از مرز زمینی افزایش می‌یابد و تنوع پیدا می‌کند و هزینه واردات کشورهای مقاومت را به‌میزان قابل توجهی کاهش می‌دهد. بهره‌برداری از این مسیر می‌تواند به دور زدن تحریم‌های بین‌المللی علیه کشورهای مقاومت کمک شایانی نماید.    گذرگاه «البوکمال ـ القائم» از پنج جهت امنیتی، سیاسی، ژئوپولیتیک، اقتصادی و فرهنگی برای سوریه و عراق اهمیت دارد  اتحاد اقتصادی، ایران، عراق، سوریه و لبنان، فروکش کردن اثر تحریم‌ها و از همه مهم‌تر تبدیل شدن محل‌های درگیری به شاهراه‌های اقتصادی، نگرانی‌هایی هستند که آمریکا را وادار کرده است تا گذرگاه بوکمال را مختل کند. البته لازم به ذکر است که گذرگاه بوکمال بارها مورد حمله رژیم صهیونیستی قرار گرفته است.   حسن هانی‌زاده، کارشناس سیاست خارجی درباره تازه‌ترین اظهارات منتشر شده از سوی سیدحسن نصرالله، دبیر کل حزب الله لبنان در زمینه برنامه ریزی و حمایت آمریکا از بازتوزیع و احیای داعش در منطقه و اعمال خشونت در کشورهای حامی محور مقاومت به «راهبرد معاصر» گفت: اظهارات اخیر سیدحسن نصرالله لبنان برآیند اطلاعات دقیقی است که این جنبش مقاومت در اختیار دارد. وی افزود: گزارش‌هایی که به دست حزب الله لبنان رسیده، بیانگر آن است نیروهای آمریکایی در شرق فرات در سوریه و به طور مشخص در دو منطقه بوکمال و دیرالزور پادگان‌هایی برای آموزش گروه‌های تروریستی وابسته به داعش ایجاد کرده‌اند. آمریکایی‌ها در ماه‌های اخیر برای بازسازی داعش آموزش‌های جدیدی در نظر گرفته و به مرحله اجرا گذاشته‌اند تا به این وسیله به محور مقاومت حمله و زمینه‌های لازم را برای ایجاد ناامنی در ایران، عراق و سوریه فراهم کنند.[۲] گزارش‌هایی وجود دارد که نظامیان واشنگتن، ۱۵۰ نفر از تروریستهای خارجی داعش را در این مناطق مستقر کردند. آمریکاییها همچنین در هفته‌های اخیر اقداماتی کردند که نشان می‌دهد به دنبال حضور طولانی این نیروها هستند. حشدالشعبی نیز برای خنثی کردن این توطئه آمریکا به صورت گسترده در غرب استان الانبار و نوار مرزی با سوریه نیروهای خود را مستقر کرده است.[۳]   احیای داعش در دستور کار آمریکا در روزهای اخیر رسانه‌های محلی خبر دادند که ۸ فرمانده ائتلاف تروریستی «هیئة تحریر الشام» توسط حملات جنگنده‌های روسیه کشته شدند. تجمع این فرماندهان در مصادف با تحرکات آمریکا در شمال عراق، قطعا بی‌ارتباط با احیای داعش نخواهد بود.         خبرنگار حزب کردستان در توییتی نوشت: «ژنرال مایک اریک کوریلا، فرمانده ستاد فرماندهی مرکزی ایالات متحده سنتکام، در ۲۱ اوت به سوریه سفر کرد و از اردوگاه های الهل و الروج در شمال شرق سوریه بازدید کرد.»     حضور این فرمانده سنتکام در اردوگاهی که محل اقامت خانواده‌های داعشی است نوید احیای داعش، توسط حامی اصلی آن (آمریکا) را می‌دهد.  [1]. https://aawsat.news/5fyh2 [2]. http://fna.ir/3e8ai8 [3]. http://fna.ir/3e7vui پایان پیام/.


",culture,"۱۱:۱۸
                                        ۱۴۰۲-۶-۴"
206,"
                                        بزرگ‌ترین سفره حضرت رقیه(س) دوشنبه در بین‌الحرمین پهن می‌شود
                                    ","
به گزارش خبرنگار حج و زیارت خبرگزاری فارس، بزرگ‌ترین سفره حضرت رقیه سلام الله علیها هم‌زمان با ایام شهادت آن حضرت در بین‌الحرمین پهن می‌شود. در این مراسم جمعی از مداحان عراقی همچون مصطفی الصراف، محمد الفاطمی، حیدر الشیبانی، مرتضی حرب و سیدمحمد الطویرجاویی به اجرای برنامه و ذکر مصیبت اسرای کربلا به ویژه ریحانةالحسین علیه السلام می‌پردازند.  مراسم سفره سبزرنگ حضرت رقیه سلام الله علیها در کربلا دوشنبه ۳۰ مرداد هم‌زمان با شب شهادت دختر سه ساله سیدالشهدا علیه‌السلام از ساعت ۲۰ در بین‌الحرمین برپا می‌شود. در این مراسم کودکان ۳ تا ۵ سال هم با لباس‌های سبزرنگ حاضر شده و دور این سفره می‌نشینند. اجرای تعزیه نیز از دیگر برنامه‌های مراسم عزاداری دردانه ارباب در بین‌الحرمین است.  بسیاری از زائران در این روز با حضور در بین‌الحرمین در مراسم سوگواری حضرت رقیه سلام الله علیها شرکت می‌کنند و از محتویات این سفره همچون میوه و شکلات به نیت شفا و گرفتن حاجت برمی‌دارند. به گزارش فارس، حضرت رقیه سلام الله علیها پنجم ماه صفر قبل از اربعین پدرش امام حسین علیه‌السلام پس از مشاهده رأس مبارک سیدالشهدا در خرابه‌های شام به شهادت رسید. پایان پیام/


",culture,"۱۳:۰۴
                                        ۱۴۰۲-۵-۲۸"
207,"
                                        نشانی ۴۱ موکب اربعینی که با حضور مداحان و سخنرانان مشهور مجلس عزاداری دارند
                                    ","
به گزارش خبرنگار حوزه مسجد و هیأت خبرگزاری فارس، کمیته مراسم ستاد فرهنگی اربعین، امسال از ١٠ تا ٢٠ صفر مصادف با ۵ تا ۱۵ شهریور در ۴۱ موکب در شهرهای نجف و کربلا و همچنین مسیرنجف تا کربلا، در سه نوبت صبح، ظهر و شب بلافاصله بعد از اقامه نماز جماعت، مراسم سخنرانی و عزاداری برگزار خواهد کرد. ۸ موکب در نجف مراسم عزاداری دارند در نجف اشرف ۸ موکب، شامل موکب احباب الرضا (ع) خراسان رضوی با امکان پذیرایی و برگزاری مراسم در آرامگاه صافی صفا، حسینیه آیت الله شاهرودی خراسان رضوی با امکان پذیرایی و مراسم روبروی بنات الحسن، موکب ولیعصر (عج) لنگرود با امکان اسکان، پذیرایی و برگزاری مراسم در مقام امام زین العابدین (ع) جنب صافی صفا، موکب الرضا (ع) یزد با امکان اسکان، پذیرایی و برگزاری مراسم در بین مقبره صافی صفا و پله برقی، موکب علویون ساری مازندران با امکان اسکان، درمانگاه، پذیرایی و برگزاری مراسم در پل عشرین اول جاده کوفه، موکب فاطمه الزهرا (س) تهران با امکان اسکان، پذیرایی و برگزاری مراسم در شارع کوفه نرسیده به مقبره حکیم روبروی مسجد شاکری، مسجد سهله با امکان اسکان، پذیرایی و برگزاری مراسم در کوفه، مسجد سهله و در نهایت موکب رایت العباس کرمانشاه با امکان اسکان ، پذیرایی و برگزاری مراسم در شارع کوفه پل عشرین روبروی پمپ بنزین الواحه است.  نشانی و عمود موکب‌هایی که در مسیر پیاده‌روی عزاداری دارند  در مسیر نجف به کربلا نیز ۱۳ موکب، محل برگزاری مراسم عزاداری با حضور مداحان و سخنرانان مشهور خواهد بود. این موکب‌ها شامل موکب امام رضا (ع) با امکان اسکان، پذیرایی و برگزاری مراسم در عمود ۲۸۵، موکب امام حسن مجتبی (ع) مازندران با امکان اسکان، نانوایی، پذیرایی و برگزاری مراسم در عمود ۳۷۴، موکب حضرت ابالفضل (ع) خرم آباد با امکان اسکان، پذیرایی و برگزاری مراسم در عمود ۴۹۴، احباب الرضا (ع) هرمزگان اسکان، پذیرایی و برگزاری مراسم در عمود ۶۵۵، موکب بسیج شهرداری تهران با امکان اسکان، پذیرایی و برگزاری مراسم در عمود ۷۰۷، موکب شهدای گمنام تهران با امکان اسکان، پذیرایی و برگزاری مراسم در عمود ۷۵۳، موکب صاحب الزمان (عج) شهرداری تهران با امکان اسکان، درمانگاه، پذیرایی و برگزاری مراسم در عمود ۸۲۸، موکب احباب الرضا (ع) ورامین با امکان اسکان، پذیرایی و برگزاری مراسم در عمود ۸۴۰، موکب احباب الرضا (ع) خشت فارس با امکان اسکان، پذیرایی و برگزاری مراسم در عمود ۹۰۷، موکب خدام الحسین (ع) تهران با امکان اسکان، پذیرایی و برگزاری مراسم در عمود ۱۱۲۰، موکب بانوان فاطمی حوزه علمیه قم با امکان اسکان، پذیرایی و برگزاری مراسم در عمود ۱۲۲۲، موکب قمر بنی‌هاشم میناب هرمزگان با امکان اسکان، پذیرایی و برگزاری مراسم در عمود ۱۳۲۵، موکب حضرت رقیه(س) شهریار با امکان اسکان، پذیرایی و برگزاری مراسم در عمود ۱۴۰۳ است.  برای عزاداری به این ۲۰ موکب در کربلای معلی بروید در شهر کربلا معلی نیز ۲۰ موکب بناست مجلس عزاداری داشته باشند. این موکب‌ها شامل مرکزی احباب الرضا (ع) تهران با امکان اسکان، پذیرایی و برگزاری مراسم در صحن عقیله، پشت تل زینبیه، موکب محبان علی ابن ابیطالب (ع) ایلام با امکان اسکان، پذیرایی و برگزاری مراسم در باب قبله، بین میدان پرچم و میدان تربیه، موکب عترت بوتراب خوی با امکان اسکان، پذیرایی و برگزاری مراسم در پشت مقام صاحب الزمان شارع الوائلی جنب هتل هدالوالی، موکب انصارالحسین(ع) نکا مازندران با امکان اسکان، پذیرایی و برگزاری مراسم در تل زینبیه، صحن عقیله طبقه منفی یک، موکب ۱۴ معصوم قم با امکان اسکان، پذیرایی و برگزاری مراسم، در تل زینبیه، صحن عقیله طبقه منفی یک تل زینبیه، موکب احمد ابن موسی(ع) شیراز با امکان اسکان، پذیرایی و برگزاری مراسم در روضتین، روبروی هتل براق، عاشقان ثارالله سمنان با امکان اسکان، پذیرایی و برگزاری مراسم در روبروی صحن عقیله، باب الشهداء، علی ابن باقر (ع) کاشان با امکان اسکان، پذیرایی و برگزاری مراسم در باب الراس الشریف شارع شهدا، موکب خدام العباس (ع) تهران با امکان اسکان، پذیرایی و برگزاری مراسم در شارع حی النقیب بعداز میدان تربیه نزدیک بلوار محمد امین، موکب محسنین گیلان با امکان اسکان، پذیرایی و برگزاری مراسم در شارع قزوینیه (مخیم) روبروی خیمه‌گاه حسینی، موکب شهید سلیمانی یزد با امکان اسکان، پذیرایی و برگزاری مراسم در جنب حرم امام حسین، باب الراس شریف اول شارع شهداء، موکب زیارت عاشورا همدان با امکان اسکان، پذیرایی و برگزاری مراسم در مقام صاحب الزمان، جنب حسینیه ابد راذی، موکب فاطمه الزهرا (س) بابل با امکان اسکان، پذیرایی، درمان و برگزاری مراسم در کربلا، ورزشگاه المپیک، موکب شهدای شهرستان بهشهر مازندران با امکان اسکان، پذیرایی و برگزاری مراسم در شارع بغداد، جنب ورزشگاه، پایه پرچم، موکب انصارالمهدی (عج) قشم با امکان اسکان، پذیرایی و برگزاری مراسم در شارع میثم، بعداز جسرالحسین، منطقه ۵ البدر، روبروی هتل، موکب باب الحوائج کردستان با امکان اسکان، پذیرایی و برگزاری مراسم در روضتین، جنب هتل البراق، موکب معراج شهدای کرمان با امکان اسکان، پذیرایی و برگزاری مراسم در جنب جسرالحسین (پل)، موکب حضرت زینب (س) مینودشت با امکان اسکان، پذیرایی و برگزاری مراسم، در انتهای شارع شهدا، بعداز حسینیه آل یاسین، حسینیه الشعیب، موکب اصحاب الحسین (ع) همدان با امکان اسکان، پذیرایی و برگزاری مراسم در باب القبله، ابتدای خیابان جمهوری و موکب امامزاده پیرمراد استهبان با امکان اسکان، پذیرایی و برگزاری مراسم جسر الضریبه پشت بیمه آسیاتک است.     مداحی سیدمجید بنی‌فاطمه در مسیر نجف به کربلا ۲۶ سخنرانی که راهی عراق می‌شوند در این مراسم‌ها بناست ۷۰ مداح و سخنران مشهور حضور داشته باشند. سخنرانان عبارتند از حجج اسلام سیدمهدی میرباقری، کاظم صدیقی، محمدرضا عابدینی، ناصر رفیعی، مسعود عالی، علیرضا پناهیان، میرهاشم حسینی، محمدجواد نظافت، محمدمهدی ماندگاری، سیدحسین مومنی، سیدحسین آقامیری، میراحمدرضا حاجتی، علی ثمری، تویسرکانی، حیدری کاشانی، سیدعباس موسوی مطلق، برادران، مهدی حسن‌آبادی، علی سعیدیان، جواد محمد زمانی، عبیداوی، سیدمحمدحسین میرلوحی، سیدمهدی شجاعی، سمیری و مجتبی سفیدی.  کدام مداحان در اربعین حضور دارند؟ صادق آهنگران، سعید حدادیان، محمدرضا طاهری، محمود کریمی، محمود واعظی، مهدی سماواتی، سیدمجید بنی‌فاطمه، میثم مطیعی، عباس حیدرزاده، مهدی سلحشور، سیدمهدی میرداماد، حیدر خمسه، مهدی رسولی، سیدرضا نریمانی، محمدحسین پویانفر، محمدرضا بذری، حنیف طاهری، امیر کرمانشاهی، حسین هوشیار، مجتبی رمضانی، سیدامیر حسینی، مهدی منصوری، سیدمحمود علوی، علی مهدوی‌نژاد، حسن شالبافان، یزدان ناصری، حسین طاهری، سجاد محمدی، سیدمحمدرضا نوشه‌ور، مسعود پیرایش، امیر نعیمی، حمید رمضانپور، احمد نیکبختیان، احمدی پور، محمدرضا میرزاخانی، سروری، نبوی، حامد باقری، محمودیان، رضا ایزدی، مهدی خادم، محمد منطقی، حسین حیدری، محسن صلواتی، موحدی نیا، سیدعلی موسوی، سیدرسول سعیداوی، مرتضی خلیلی، مهدی ذاکری و احمدی نیز مداحانی هستند که در مجالس کمیته اربعین مرثیه‌خوانی خواهند کرد. پایان پیام/


",culture,"۰۰:۰۵
                                        ۱۴۰۲-۶-۲"
208,"
                                        برنامه عزاداری محمود کریمی، سیدمجید بنی‌فاطمه و میثم مطیعی در ماه صفر
                                    ","
به گزارش خبرنگار حوزه مسجد و هیأت خبرگزاری فارس، مراسم عزاداری دهه اول ماه صفر هیأت رایةالعباس(ع) به مدت ۵ شب از یکشنبه ۲۹ مردادماه از نماز مغرب در امامزاده علی‌اکبر(ع) برگزار می‌شود. در این مراسم حجت‌الاسلام مصطفی کرمی سخنرانی و محمود کریمی، سیدمجید بنی‌فاطمه و میثم مطیعی  مرثیه‌خوانی می‌کنند.  امام‌زاده علی‌اکبر (علیه‌السّلام) در چیذر، خیابان شهید اندرزگو، خیابان برادران سلیمانی، میدان ندا واقع است. این ۳ مداح کشورمان دهه سوم ماه محرم سال ۱۴۰۰ در حسینیه داوود العاشور بصره مداحی کرده بودند. پایان پیام/


",culture,"۰۷:۳۱
                                        ۱۴۰۲-۵-۲۸"
209,"
                                        بازارگرمی بلیت پرواز اربعین در دست دلالان
                                    ","
به گزارش خبرنگار حج و زیارت خبرگزاری فارس، با آغاز عرضه بلیت پرواز اربعین با قیمت مصوب، برخی از افراد سودجو و کاروان‌های غیرمجاز هم دست به کار شدند و باخرید بلیت از شرکت‌های هواپیمایی، آن را با قیمت بالاتر از نرخ مصوب به زائران عرضه کردند. عرضه متناوب و مقطعی بلیت پرواز اربعین محمد محمدی‌بخش، رئیس سازمان هواپیمایی کشوری قیمت مصوب بلیت اربعین را از ۲۷ مرداد تا ۲۰ شهریور را رفت و برگشت هشت میلیون تومان و برای مشهد ۹ میلیون و ۵۰۰ هزار تومان اعلام کرده است. بلیت پروازهای اربعین نیز به صورت مقطعی و متناوب صرفاً از طریق سایت‌های شرکت‌های هواپیمایی عرضه می‌شود و نبود بلیت پرواز در مقطع زمانی خاص، به منزله اتمام بلیت نیست.  عرضه مقطعی بلیت پرواز اربعین در ۲ روز گذشته بسیاری از متقاضیان زیارت اربعین نتوانسته‌اند بلیت پرواز مورد نظر خود را تهیه کنند. رئیس سازمان هواپیمایی در این رابطه می‌گوید: زائران برای خرید بلیت پرواز اربعین نگران نباشند و در بازه زمانی متفاوت به سایت‌های ایرلاین‌ها مراجعه کنند. سود یک میلیون تومانی برای خرید بلیت پرواز اربعین! در حالی که زائران در حال بررسی سایت‌های شرکت‌ها هواپیمایی هستند، برخی از کاروان‌های غیرمجاز نه تنها برای اعضای کاروان بلکه برای افراد مختلف هم بلیت پرواز تهیه می‌کنند؛ به طوری که یکی از مدیران کاروان‌های غیرمجاز با وجود اینکه ستاد مرکزی اربعین قیمت مصوب بلیت پرواز را اعلام کرده است، می‌گوید: ما برای زائران بلیت پرواز را در زمان مقرر خریداری و سود خود را نیز دریافت می‌کنیم. سود ما در خرید هر بلیت یک میلیون تومان است! به این ترتیب زائران برای خرید بلیت رفت و برگشت پرواز اربعین به جای هشت میلیون تومان، باید ۹ میلیون تومان بپردازند. اگر هم یکطرفه بلیت بخواهند، به جای چهار میلیون تومان که قیمت مصوب است، چهار میلیون و ۵۰۰ هزار تومان باید بدهند.  ترمینال سلام برخی دیگر از افراد هم از متقاضیان زیارت اربعین می‌خواهند که گذرنامه خود را در اختیار آنها قرار داده و ۲ روز بعد بلیت پرواز در زمان مورد نظر را دریافت کنند. این افراد هم بلیت پرواز با نرخ مصوب را حدود ۸۰۰ هزار تومان گران‌تر عرضه می‌کنند و معتقدند که این هزینه بابت زحمات تیم ما در خرید بلیت چه به صورت اینترنتی و چه به صورت حضوری است! امکان خرید بلیت پرواز اربعین تا سقف ۹ نفر البته سازمان هواپیمایی کشوری برای جلوگیری از فروش بی‌ضابطه بلیت پرواز اربعین، از ایرلاین‌ها خواسته که به هر فرد بیش از ۹ بلیت نفروشند. اما برخی افراد سودجو به صورت گروهی با حضور در ایرلاین‌ها برای کاروان و سایر افراد که موفق به خرید بلیت پرواز اربعین نشدند، با قیمت مصوب بلیت خریداری کرده و با نرخ بالاتر در اختیار زائران قرار می‌دهند. با این اقدام آنها بازار سیاه راه انداخته و زائران هم که مشتاق تشرف به زیارت اربعین هستند، با هر قیمتی این بلیت را تهیه می‌کنند. علاوه بر این، برخی از آژانس‌های مسافرتی و هواپیمایی با روابطی که با ایرلاین‌ها دارند، در حال خرید بلیت پرواز اربعین و عرضه آن خارج از سایت خود هستند. این دفاتر هم بلیت پرواز را بالاتر از نرخ مصوب به زائران متقاضی عرضه می‌کنند. رئیس سازمان هواپیمایی می‌گوید: اگر تخلف شرکت‌های هواپیمایی احراز شود، با آنها برخورد می‌کنیم.  نبود پرواز اربعین در سایت برخی ایرلاین‌ها عرضه نشدن بلیت پرواز اربعین توسط برخی ایرلاین‌ها فروش بالاتر از نرخ مصوب بلیت پرواز اربعین در حالی است که برخی از شرکت‌های هواپیمایی هنوز نحوه عرضه این بلیت‌ها را مشخص نکرده‌اند و در سایت‌های این ایرلاین‌ها امکان خرید بلیت پرواز اربعین نیست.  عرضه نشدن بلیت پرواز اربعین توسط برخی ایرلاین‌ها با تماس خبرنگار فارس با برخی از ایرلاین‌ها، آن‌ها بی‌اطلاع بودن از نحوه عرضه را دلیل باز نشدن فروش بلیت پرواز اربعین از سوی شرکت خود می‌دانند. برخی دیگر هم از عرضه بلیت‌ها در روزهای آینده خبر دادند؛ در حالی که بلیت پرواز اربعین با نرخ مصوب قرار بود از ۲۷ مرداد از سوی ۱۸ ایرلاین آغاز شود. افزایش پروازها به عراق در ۲۰ روز حدود پنج درصد زائران اربعین از طریق هوایی عازم عراق می‌شوند که امسال با برنامه‌ریزی انجام شده، هر هفته ۱۵۰ پرواز به عراق صورت می‌گیرد. در حالی که مجوز اصلی برای پرواز به عراق هفتگی ۱۲۰ پرواز است. محمدی‌بخش می‌افزاید: با توجه به افزایش تقاضا در بازه زمانی ۲۰ روزه، تعداد پروازها به نجف و بغداد در ایام اربعین افزایش می‌یابد که بیش از ۸۰ درصد پروازها به نجف است. به گزارش فارس، تا روز گذشته بیش از یک میلیون و ۵۰۰ هزار نفر از متقاضیان زیارت اربعین در سامانه سماح ثبت‌نام کردند. پایان پیام/


",culture,"۱۱:۰۵
                                        ۱۴۰۲-۵-۲۸"
210,"
                                        ردادی: اربعین به ما گردهمایی و تظاهرات اجتماعی را آموزش داد
                                    ","
به گزارش خبرنگار حوزه اندیشه خبرگزاری فارس، در دهه اخیر پیاده‌روی اربعین، یکی از پدیده‌های قابل توجه اجتماعی است که توانسته حامل انگاره‌های سیاسی و اجتماعی عظیمی باشد. در این راستا برای فهم بهتر این پدیده با محسن ردادی دکترای علوم سیاسی و پژوهشگر فرهنگی گفت‌وگویی داشتیم.  دلایل تمایز پیاده‌روی اربعین با سایر مناسک جمعی مذهبی فرق پیاده روی اربعین با سایر مناسک دینی یا تجمعات بزرگ آیینی مثل آنچه که سالانه در رود گنگ هند رخ می‌دهد در چیست؟ مناسک جمعی آن هم از نوع دینی در سایر مذاهب و ملل دنیا انجام می‌شود و اربعین از همین سنخ است و جمعی بودن آن اهمیتش را دوچندان کرده است. اما پیاده‌روی اربعین از جهات مختلفی با بسیاری از مناسک دینی مثل همان مراسم هندوئیستی که در سؤال مطرح کردید تفاوت دارد. اولین تفاوت جنبه بین‌المللی آن است. ما در اربعین شاهد آن هستیم که زائران از کشورهای مختلف دنیا حضور پیدا می‌کنند. این تکثر ملیتی که ما در ایام صفر در کربلا شاهد هستیم، شاید امری کم‌نظیر یا بی‌بدیل باشد.  جنبه متمایزکننده دوم در اربعین جمعی بودن این مناسک دینی است. افراد حاضر در این گردهمایی به شدت به یکدیگر گره خوردند و ارتباط عمیقی را با هم برقرار می‌کنند. کمک کردن، خدمت‌رسانی، ابراز محبت و... همگی نشانه‌های قوت ارتباط جمعی این مناسک دینی است؛ چیزی که شاید به این شدت در سایر مراسم‌های مذهبی دنیا دیده نشود. شاخصه سوم اربعین که ذیل شاخص دوم بوده؛ وجه انسانی این آیین است. آرمان قیام علیه ظلم را در اربعین شاهدیم مهم‌ترین انگاره های سیاسی و اجتماعی در اربعین را چه می‌دانید؟ اکثر حاضران در مراسم اربعین از کشورهای محور مقاومت هستند؛ البته این حرف بدین معنا نیست که اربعین مختص این اشخاص است. ما شاهدیم که از اندونزی تا اروپا، از چین تا آفریقا، مردمانی بای زیارت اربعین در این پیاده‌روی حاضر می‌شوند. اما نکته قابل توجه این است که حضور پررنگ نیروها و مردم محور مقاومت، چهره سیاسی و مبارزاتی اربعین را برجسته می‌کند و به نوعی تداعی‌گر قیام و حرکت حضرت سیدالشهداست. آرمان قیام علیه ظلم را به شکل دیگری در پیاده‌روی اربعین شاهدیم؛ به این شکل که نیروهای محور مقاومت باوجود در اقلیت بودنشان، همچنان علیه استعمار و استکبار جهانی ایستادگی دارند؛ همانطور که امام حسین(ع) با نیروهای حداقلی خود برابر ظلم یزیدی ایستاد. در این راستا پیاده‌روی اربعین، نوعی تجدید بیعت با حضرت سیدالشهداست. از این جهت پیام سیاسی اربعین بسیار شدید و روشن است. از بعد اجتماعی هم باید بگویم، آن نوع ارتباط جمعی و تعاملی که در اربعین شاهدیم، جلوه‌ای از مدینه فاضله و جامعه آرمانی است. جامعه اربعینی، جامعه مساوات و همراهی افراد با یکدیگر است؛ کسی گرگ دیگری نیست و منفعت جمع و هدف، به منفعت فردی تقدم دارد. برای همین بسیاری از افراد، معتقدند اربعین جلوه‌ای از جامعه عصر ظهور مهدوی است که در آن همراهی و تعامل بین فردی، بسیار پررنگ و برجسته است.  اربعین به ما تظاهر اجتماعی را آموزش داد رهبر انقلاب اربعین را قدرت جهان اسلام می‌نامند، از لحاظ سیاسی چگونه یک مناسک دینی قابلیت قدرت سازی برای یک امت را دارد؟ خلق قدرت برای ملت مسلمان در اربعین از این جهت است که ما در این ایام شاهد ایجاد یک وحدت بزرگ شیعی و اسلامی هستیم. متأسفانه به خاطر ملاحظات و سیاست‌های آل‌سعود این اتفاق در ایام حج نمی‌افتد و با تکفیر شیعیان از سوی جریانات تندوری وهابی، امکان برقراری ارتباط با سایر مسلمانان به شدت کم است. اما اربعین این ظرفیت را دارد که افراد با حضور در کنار یکدیگر بتوانند ارتباط عمیقی را برقرار سازند و درباره موضوعات مختلف جهان اسلام و تشیع به بحث و مبادله نظر بپردازند. همین موضوع است که موجب شده در چندسال اخیر رسانه‌های بیگانه اعم از وابسته به جریانات وهابی و استکبار جهانی علیه این رخداد دینی واکنش نشان دهند و تبلیغات سوء را در رسانه‌ها مخابره کنند. در همین راستا باید گفت که اربعین به ما تظاهر اجتماعی را آموزش داد و رفته‌رفته جامعه ایرانی یاد گرفت که لازم است گاهی به وسیله همفکران و هم رأیان خود دست به یک تظاهر و گردهمایی اجتماعی بزند. مثلاً در سال‌های اخیر پدیده سرود سلام فرمانده، مهمانی ده کیلومتری یا تظاهراتی در پاسخ به اغتشاشات و درگیری‌های امنیتی یکی از تظاهرات اجتماعی مردم ما بود. موضوع مهم این است که چنین کنش‌های جمعی، برای کشور ما که همواره مورد هجوم و حملات فکری و فرهنگی است لازم و ضروری است تا از این جهت بتواند قدرت خود در برابر دشمن و جریانات رقیب را نشان دهد.  پایان پیام/ 


",culture,"۱۳:۵۸
                                        ۱۴۰۲-۵-۲۷"
211,"
                                        نماینده کشورمان 31 مرداد در مسابقات قرآن مالزی تلاوت می‌کند
                                    ","
به گزارش خبرنگار قرآن و فعالیت‌های دینی خبرگزاری فارس قرعه‌کشی شصت و سومین دوره مسابقات بین‌المللی قرآن مالزی انجام شد و علیرضا بیژنی نماینده کشورمان قرعه خود را برداشت. طی این قرعه بیژنی باید در روز ۲۲ آگوست برابر با سه‌شنبه ۳۱ مرداد‌ماه با حضور بر روی جایگاه سالن همایش‌های مرکز تجارت جهانی کوالالامپور تلاوت کند. در این دوره از رقابت‌ها امشب طی مراسمی با حضور مقامات عالی کشور مالزی رسما آغاز می‌شود و شرکت‌کنندگان باید در دو نوبت صبح و بعد از ظهر برروی جایگاه بروند که در نوبت صبح شرکت‌کنندگان رشته حفظ کل قرآن و در نوبت بعد از ظهر شرکت‌کنندگان رشته تلاوت تحقیق هنرنمایی می‌کنند. مسابقات مالزی از فردا آغاز شده و تا ۴ شهریورماه ادامه دارد. جمهوری اسلامی ایران از جمله کشورهایی است که همواره در مسابقات مالزی با قدرت حاضر شده و نمایندگان کشورمان با کسب 11 عنوان نخست و ده‌ها عنوان دوم و سوم پس از میزبان، پرافتخار‌ترین کشور حاضر در مسابقات است. در این مسابقات امین پویا دارنده عنوان دوم مسابقات بین‌المللی قرآن مالزی به عنوان استاد راهنما در کنار قاری کشورمان حضور دارد. پایان پیام/


",culture,"۱۱:۲۰
                                        ۱۴۰۲-۵-۲۸"
212,"
                                        درباره عقوبت دنیاپرستان در صفحه 223 قرآن بخوانید+فیلم، متن و مفاهیم
                                    ","
خبرگزاری فارس- گروه قرآن و فعالیت‌های دینی: پیامبر (ص) می‌فرمایند: «مَن عَلَّمَ آیَةً فی کِتابِ اللهِ تَعالی، کانَ لَهُ اَجرُها ما تُلِیَت» هر که آیه‌ای از کتاب خدا را به دیگری بیاموزد، پاداش آن آیه، تا زمانی که خوانده می‌شود به او نیز می‌رسد. (مستدرک الوسائل ۴/۲۳۵) در ادامه تلاوت ترتیل صفحه ۲۲۳ قرآن کریم شامل آیات ۱۳ تا ۱۹ سوره مبارکه هود با صدای شهریار پرهیزکار تقدیم می‌شود.           پایان پیام/


",culture,"۰۰:۰۱
                                        ۱۴۰۲-۵-۲۷"
213,"
                                        نوربالا| شیشه عطری که میان رزمنده‌ها دست به دست می‌شد
                                    ","
به گزارش خبرنگار حوزه حماسه و مقاومت خبرگزاری فارس، لازمه شهادت دل کندن از متعلقات دنیوی، از جمله خود دنیا است. خاطره‌ای که می‌خوانید خلاصه‌ای از روایت دل کندن چند ایثارگر از یک شیشه عطر خوشبو است که در کتاب «پوتین‌های ساق‌ بلند» از زبان قاسم عباسی، جانباز شیمیایی و رزمنده لشکر محمد رسول‌الله، آمده است: «به عطر یاسی که شهید اسماعیل اصغری داشت، خیلی علاقه داشتم. بوی بسیار مطبوع و شیشه شکیل آن با در فلزی طلایی رنگ، نظرم را جلب می‌کرد. لباس‌ها و وسایلش همیشه بوی یاس می‌داد. یک بار که شیشه عطر در دستش بود، گفتم: عطرت را خیلی دوست دارم. اسماعیل هم همان جا آن را به من هدیه کرد. تا زمانی که برای مرخصی به تهران آمدیم، همیشه عطر در جیبم بود ولی دلم نمی‌آمد از آن استفاده کنم. در راه بازگشت به منطقه احساس کردم به آن دلبستگی پیدا کرده‌ام! پس تصمیم گرفتم آن را به اولین دوستی که دیدم هدیه کنم. همان طور که در راهروی قطار ایستاده بودم، شهید مجید جهروتی با من همکلام شد. فهمیدم به عطر یاس علاقه دارد، آن را به او هدیه کردم. هنوز یک ساعت نگذشته بود که قطار برای نماز توقف کرد و من رفتم که وضو بگیرم. وقتی رسیدم نماز اول تمام شده و صفوف نمازگزاران منتظر شروع نماز دوم بود. مجید در عطر را باز کرده بود و رفته بود جلوی صف نمازگزاران. با خنده به آن‌ها می‌گفت: کی می‌خواد قبل نماز خوشبو بشه؟ از سخاوت او خنده ام گرفت! وقتی اسماعیل این عطر را به من داد، مدتی گذشت تا بتوانم از آن دل بکنم و حتی وقتی دستم بود هم حیفم می‌آمد از آن استفاده کنم. با این حال وقتی من این عطر را به یکی از عزیزترین دوستانم هدیه دادم، هنوز مدت کمی نگذشته بود که او آن را به هرکس که مایل بود، چه آشنا و چه غریبه، هدیه می‌داد. پایان پیام/


",culture,"۰۷:۰۱
                                        ۱۴۰۲-۵-۲۸"
214,"
                                        رئیسی: تحول در نظام اداری کشور در گام دوم انقلاب الزام انکارناپذیر است
                                    ","
به گزارش خبرنگار گروه سیاسی خبرگزاری فارس، سید ابراهیم رئیسی رئیس جمهور در مراسم هفته روز دولت و هجدهمین جشنواره شهید رجایی گفت: از برگزارکنندگان این مراسم  تشکر می‌کنم حضور همه همکاران گرامی از بخش‌های مختلف دستگاه‌ها را در این جلسه مغتنم می‌شمارم. وی افزود: حقیقتاً تلاش همه دستگاه‌ها و سازمان‌های اجرایی قابل تقدیر است لاکن با شاخصه‌هایی که همکاران عزیزمان ارزیابی می‌کنند طبیعتاً نام چند نفر در این مراسم آورده می‌شود اما معنای این نیست که فقط این عزیزان کارشان قابل تقدیر است. رئیسی تاکید کرد: همه کسانی که مخلصانه تلاش می‌کنند در جای جای کشور و امیدآفرینی می‌کنند در ملت عزیز ما شایسته تقدیر و تشکر هستند. وی گفت: در گام دوم انقلاب اسلامی یک الزام انکارناپذیر داریم و آن تحول در نظام اداری کشور است نظام اداری ساز و کاری است که برای تحقق اهداف بسیار نقش آفرین است. نظام اداری کارآمد چابک و امید آفرین  در تحقق اهداف شکوهمند انقلاب اسلامی بسیار نقش دارد. رئیسی تصریح کرد: در شکل‌گیری و تداوم آن نظام انقلابی که همه شاخصه‌های یک نظام انقلابی را بتواند داشته باشد هم ایمان و تقویت ایمان را و مردم پایه بودن را و عدالت‌های بودن را و هم همراه افزایش بهره‌وری ما در این نظام اداری با مشخصه‌هایی که برای نظریه نظام انقلاب اسلامی داریم باید مقایسه کنید ببینیم سازمان اداری کشور متناسب با سازمان آماده شده برای تحقق اهداف در نظام انقلاب اسلامی است یا فاصله دارد. وی گفت: فاصله را باید کم کرد وظیفه همه مسئولان کارمندان و کارکنان آن است که نظام اداری را متناسب با نظام انقلاب اسلامی همراه کنند و ممکن است این با یک سری از موانع همراه باشد، با یک سری از نخواستن‌ها چون برخی تحول ناپذیر هستند و وضع موجود را ممکن است بپسندند و بگویند اداره ما، سازمان ما با همین وضعی که است مناسب و کافی است. رئیس جمهور تصریح کرد: امروز بر کسی پوشیده نیست که یکی از مشکلات نظام اداری کشور بروکراسی است این پیچیدگی و در هم تنیدگی بخش‌های اداری کشور بعضاً موجب آن شده است که کارها به صورت کند پیش برود. ادامه دارد...


",culture,"۱۱:۳۳
                                        ۱۴۰۲-۶-۴"
215,"
                                        برنامه هفتم درد کمبود پزشک متخصص را دوا نمی‌کند!
                                    ","
خبرگزاری فارس - گروه سلامت: چند سالی است که مسئله کمبود پزشک متخصص، پای ثابت اخبار حوزه سلامت شده است.  این بار نوبت به کودکان خراسان جنوبی رسیده تا قربانی سیاست‌های نادرست آموزشی وزارت بهداشت شوند. در دو ماه اخیر، بیمارستان شفای شهرستان بشرویه بدون متخصص اطفال مانده است.  قضیه از آن‌جا شروع شد که آذرماه سال گذشته متخصص اطفالی که به این شهرستان اختصاص یافته بود، حاضر به فعالیت در این شهر نشد. پس از آن با حضور موقت یک متخصص دیگر، نیاز مردم برطرف شد. اما از خرداد ماه سال جاری، این پزشک هم بشرویه را ترک کرد. حال دو ماه است که مردم این شهر مانده‌اند و کودکانی که این داستان‌ها برایشان دوا نمی‌شود. اسماعیلی، معاون درمان دانشگاه علوم پزشکی بیرجند، ضمن اشاره به اینکه متخصص اطفال دائمی تا آذرماه تامین نمی‌شود، تصریح کرد: «عدم اقبال به رشته اطفال و کمبود فارغ التحصیل در این رشته سبب کمبود پزشک شده است. قرار شده است تا قبل از آذر، چندین پزشک مهمان از شهر‌های اطراف بشرویه، چند روز در هفته را پوشش دهند.» این روزها بررسی لایحه برنامه هفتم توسعه توسط نمایندگان مجلس، بستری را فراهم کرده تا مواد این لایحه با دقت بیشتری مورد مطالعه قرار گیرد.    وزارت بهداشت آمار پزشکان را ندارد لایحه برنامه هفتم توسعه، جبران کمبودپزشک متخصص را به تحقق یک نسبت مبهم پیوند زده است. بند ج ماده ۶۹ این لایحه نسبت تعداد دانشجویان تخصص پزشکی و متخصصان بالینی به پزشکان عمومی  را شاخصی برای دسترسی مردم به پزشک می‌داند. این در حالی است که وزارت بهداشت تاکنون آمار دقیقی از پزشکان فعال کشور منتشر نکرده است. در هفته گذشته وزیر بهداشت درمان و آموزش پزشکی ضمن حضور در یک گفتگوی تلویزیونی، به بررسی فصل سلامت این لایحه پرداخت. اما آن‌چه بیش از همه به چشم آمد این بود که وزیر بهداشت آماری از پزشکان کشور ارائه نداد. بلکه به آمارهای سازمان نظام پزشکی در مورد پزشکان اکتفا کرد. دکتر عین‌اللهی در پایان برنامه وعده داد که آمار رسمی وزارت بهداشت در این زمینه را تا هفته جاری اعلام کند. این هفته نیز معاون آموزشی وزیر بهداشت مهمان برنامه‌ بود. اما در آخرین لحظات از حضور در برنامه انصراف داد. از طرف دیگر دکتر خاتمی، عضو کمیسیون‌های تلفیق و بهداشت مجلس شورای اسلامی، ضمن حضور تلفنی در این گفت‌و‌گو بار دیگر آمارهای سازمان نظام پزشکی را مطرح کرد.  این در حالی است که به گفته‌ دکتر رییس‌زاده، رییس سازمان نظام پزشکی، آمارهای این سازمان از تعداد پزشکان کشور، دارای اشکالات اساسی است. چرا که این آمار فقط بر اساس کدهای نظام پزشکی صادر شده، محاسبه می‌گردد. در نتیجه پزشکان بازنشسته یا کسانی که درگذشته‌اند نیز در آمار لحاظ می‌شوند. علاوه بر این برخی از پزشکان ممکن است به واسطه مهاجرت یا تغییر شغل، دیگر فعالیت بالینی نداشته باشند. این نقص‌ها به حدی است که دو سال پیش دکتر باقری‌فرد، معاون آموزشی وزارت بهداشت، درخواست بازبینی این آمارها را داد. اما در عمل هیچ‌گاه آمار دقیقی از پزشکان فعال منتشر نشد.  با مراجعه به پایگاه اینترنتی سازمان نظام پزشکی، مشاهده می‌شود که این سازمان تعداد پزشکان عمومی را (بدون احتساب دانشجویان دوره تخصص پزشکی) ۸۱ هزار نفر عنوان کرده است. این سامانه تعداد پزشکان متخصص را نیز ۶۰ هزار نفر می داند. نکته جالب اینکه با در نظر گرفتن این آمارها، شاخص مطرح شده در لایحه، بدون هیچ افزایش ظرفیتی، طی دو سال آینده محقق می‌شود. این در حالی است که هدف از گنجاندن این شاخص در متن، فراهم کردن زمینه برای افزایش ظرفیت تخصص پزشکی بوده است.  از هر طرف نگاه کنید، اشتباه است پیش از این وزارت بهداشت در سال ۹۴، پس از یک پیمایش دو ساله، آماری از تعداد پزشکان کشور منتشر کرد. این آمارها در قالب سند نقشه راه درمان کشور در دسترس عموم قرار گرفت. در این سال تعداد پزشکان عمومی ۴۲۲۰۰ و تعداد پزشکان متخصص ۳۷۲۰۰ نفر عنوان شد. به فاصله چند ماه از انتشار این سند، ایرج حریرچی، قائم مقام وقت وزیر بهداشت، نیز در یک نشست خبری با اعلام آماری مشابه، بر درستی این اعداد تاکید ورزید. یک محاسبه سرانگشتی نشان می‌دهد که نسبت مطرح شده در لایحه برنامه هفتم توسعه، حتی با این آمارها نیز محقق می‌شود. به عبارت دیگر این برنامه ۱۰ سال زودتر از موعد، به هدف خود رسیده بود.  در سال ۱۴۰۰شورای عالی انقلاب فرهنگی، به ریاست حجه‌الاسلام رییسی، رییس جمهور کشور، «ماده واحده افزایش ظرفیت آموزش پزشکی» را تصویب کرد. این شورا سرانه پزشک کشور را ۱۳ پزشک به ازای هر ده هزار نفر تعیین نمود. بر این اساس تعداد کل پزشکان به ۱۱۰ هزار تن می‌رسد. با در نظر گرفتن فارغ‌التحصیلان جدید پزشکی و دستیاران تخصص پزشکی در دو سال اخیر، تعداد پزشکان به عددی بالغ بر ۱۲۳ هزار نفر می‌رسد. علاوه بر این با احتساب پزشکانی که از سال ۹۴ فعالیت بالینی خود را شروع یا وارد دوره تخصص پزشکی شده‌اند، تعداد پزشکان عمومی و تخصص به ترتیب به ۵۸ و ۵۰ هزار تن می‌رسد. این رقم‌ها در کنار ۱۵ هزار دستیار دوره تخصص پزشکی که هم‌اکنون در حال تحصیل هستند، در مجموع به همان عدد ۱۲۳ هزار خواهد رسید. محاسبات نشان می‌دهد با این آمارها، نسبت مطرح شده در لایحه برنامه هفتم حاصلی بیشتر از یک دارد.  برنامه توسعه یا زوال  افزایش ظرفیت پذیرش دانشجویان دوره تخصص پزشکی، با ظرافت‌های خاصی همراه است. از یک سو این افزایش ظرفیت نباید منجر به کاهش کیفیت آموزش این پزشکان گردد. از سوی دیگر تناسب میان ظرفیت بیمارستانی و تجهیزات تشخیصی با ظرفیت پذیرش باید رعایت شود. وزارت بهداشت به عنوان متولی نظام سلامت و آموزش پزشکی کشور، موظف است با توسعه و نوسازی مراکز درمانی، زمینه را برای این افزایش ظرفیت فراهم نماید. چرا که دسترسی عادلانه مردم به پزشک منجر به افزایش امید به زندگی و پیشگیری از بروز و تشدید بسیاری از بیماری‌ها می‌شود. لایحه برنامه هفتم توسعه، دربرگیرنده مسیر سیاست گذاری پنج سال آینده کشور است. قرار دادن نسبتی مبهم در این لایحه نه تنها زمینه را برای حل مسئله کمبود پزشک متخصص فراهم نمی‌کند، بلکه آن را با تنگناهای بیشتری همراه می‌سازد. این نسبت باعث می‌شود که در سال اول اجرا، هرگونه افزایش ظرفیت پذیرش پزشکان متخصص با محدودیت روبرو شود. کاهش تعداد دانشجویان دوره تخصص پزشکی نیز خیلی دور از ذهن نیست. در حالی که هم اکنون نیز بخش مهمی از فعالیت بیمارستان‌های دولتی بر روی دوش این دستیاران قرار گرفته است. پایان پیام/


",culture,"۱۰:۱۵
                                        ۱۴۰۲-۶-۴"
216,"
                                        وزیر ارشاد به عیادت نریمان پناهی رفت+فیلم
                                    ","
به گزارش خبرنگار حوزه مسجد و هیأت خبرگزاری فارس، محمدمهدی اسماعیلی وزیر فرهنگ و ارشاد اسلامی شب گذشته پنجشنبه ۲۶ مردادماه همزمان با روز پایانی ماه محرم با حضور در بیمارستان محل بستری نریمان پناهی مداح سرشناس کشورمان، از او عیادت کرد. نریمان پناهی سال‌ها دل‌های مردم را به امام حسین گره زده است وی در این دیدار اظهارداشت: به شما علاقه و ارادت دارم و شما را خادم صدیق امام حسین(ع) می‌دانم. سال‌ها در این عرصه زحمت کشیدید و دل‌های مردم را به امام حسین(ع) گره زدید. اسماعیلی با اشاره به اینکه در یکی از صوت‌های آقای پناهی شنیده بودم که می‌گفت روز عاشورا باید کربلا رفت، گفت: من چند سالی است که به این توصیح گوش دادم و روز عاشورا به کربلا می‌روم. ان شاء الله خداوند صحت و سلامتی کامل به این مداح کشورمان عطا کند. این بیماری برایم یک لطف بود نریمان پناهی هم در این دیدار اظهارداشت: این عارضه که برای من ایجاد شد یک لطف بود.  وزیر ارشاد همچنین وعده داد در اولین مراسم هیأت مکتب‌الحسین(ع) بعد از بهبودی نریمان پناهی شرکت کند. فیلم عیادت وزیر ارشاد از نریمان پناهی را ببینید:       همسرم دچار مشکل عفونت در دستگاه ریه است همسر نریمان پناهی در گفت‌وگو با خبرگزاری فارس اظهارداشت: همسرم دچار مشکل عفونت در دستگاه ریه است که موجب شد، در یکی از بیمارستان تهران بستری شود و روند درمان را سپری کند. به دلیل این بیماری قند خون او هم بالا رفته که سابقه قبلی اصلاً نداشت و پزشکان هم دلیل این امر را عفونت موجود در ریه و روند درمان اعلام کردند. وی در خصوص آخرین وضعیت جسمانی این مداح سرشناس کشورمان گفت: الحمدلله حال عمومی او خوب است و حنجره هم آسیبی ندیده است. افزایش قندخون ناشی از همین بیماری ریوی است و ان شاء الله با سپری شدن روند درمان و دعای مردم این عارضه برطرف شود. پایان پیام/


",culture,"۱۰:۳۹
                                        ۱۴۰۲-۵-۲۷"
217,"
                                        واکنش مهدی رسولی به هتاکی‌های مجدد به قرآن+فیلم
                                    ","
به گزارش خبرنگار حوزه مسجد و هیأت خبرگزاری فارس، مهدی رسولی مداح سرشناس کشورمان در فضای مجازی به هتاکی‌های مجدد به قرآن کریم در کشورهای سوئد، دانمارک و هلند واکنش نشان داد. او با هشتگ #مع_القرآن نوشت: «این هتاکی‌ها برای اختلاف‌افکنی بین پیروان ادیان الهی و کتب آسمانی طراحی شده ولی در راهپیمایی عظیم اربعین به جهان ثابت می‌کنیم که متحدیم و عظمت و شکوه قرآن را پاس می‌داریم.»     فیلم منتشرشده مهدی رسولی در فضای مجازی رسولی در دهه سوم ماه محرم که در حسینیه داوود العاشور بصره حضور یافته بود، مداحی به زبان عربی در محکومیت اهانت به قرآن خواند. فیلم این مداحی را ادامه ببینید:       پایان پیام/


",culture,"۱۴:۲۲
                                        ۱۴۰۲-۵-۲۸"
218,"
                                        کاهش هزینه بلیت پرواز اربعین در بازه زمانی خاص
                                    ","
به گزارش خبرنگار حج و زیارت خبرگزاری فارس، بلیت پرواز اربعین با قیمت مصوب در حال عرضه است. زائران با مراجعه به سایت شرکت‌های هواپیمایی می‌توانند در بازه زمانی ۲۷ مرداد تا ۲۰ شهریور بلیت پرواز را هشت میلیون تومان برای رفت و برگشت تهیه کنند. کاهش قیمت بلیت پرواز اربعین در بازه زمانی خاص با توجه به اینکه قیمت بلیت پرواز متناسب با عرضه و تقاضا قیمت‌گذاری می‌شود، یکی از ایرلاین‌ها بلیت پرواز را در بازه زمانی خاصی کم‌تر از نرخ مصوب عرضه می‌کند. حسام قربانعلی، مدیر روابط‌ عمومی شرکت هواپیمایی ایران (هما) می‌گوید: بلیت پرواز نجف ـ تهران تا ۹ شهریور و بلیت پرواز تهران ـ نجف از ۱۷ تا ۲۰ شهریور با قیمت ۲ میلیون و ۵۰۰ هزار تومان عرضه می‌شود. شرکت هواپیمایی ایران ایر که زیر نظر وزارت راه و شهرسازی فعالیت می‌کند، برای مدیریت سفر زائران این اقدام را انجام داده است. چرا که بسیاری از زائران علاقه‌مند به زیارت کربلا از یک هفته قبل از اربعین هستند و ظرفیت پروازها هم برای انتقال همه زائران جوابگو نیست. بر همین اساس، برای توزیع عادی پروازها و تشویق افراد به سفر اربعین از روزهای نخست ماه صفر و بازگشت آنها قبل از ازدحام جمعیت، هزینه بلیت پرواز اربعین در بازه زمانی خاص کم‌تر از قیمت مصوب عرضه می‌شود. البته برای مدیریت هزینه‌ها زائران می‌توانند تا هفته اول شهریور به صورت زمینی به عراق سفر کنند و به زیارت ارباب مشرف شوند و قبل از نهم شهریور با قیمت ۲ میلیون و ۵۰۰ هزار تومان از طریق این پروازها به کشور بازگردند. قیمت مصوب بلیت یک طرفه چهار میلیون تومان قیمت‌گذاری شده است که افراد می‌توانند یک میلیون و ۵۰۰ هزار تومان کم‌تر بلیت پرواز نجف ـ تهران را از حالا تا ۹ شهریور تهیه کنند. احتمال برقراری پرواز هما از ۴ فرودگاه دیگر قربانعلی می‌گوید: در حال حاضر همه پروازهای ایران‌ایر (هما) برای اربعین از فرودگاه امام خمینی (ره) و ترمینال سلام است و در ایام اربعین ۱۰۰ پرواز رفت و برگشت با ظرفیت ۵۰ هزار صندلی پیش‌بینی شده است. البته در حال برنامه‌ریزی هستیم تا در صورت فراهم شدن زیرساخت‌ها پرواز اربعین از اصفهان، زنجان، سمنان و شاهرود را نیز برقرار کنیم. با توجه به گران بودن هزینه‌های فرودگاهی در فرودگاه نجف، مسؤولان سعی کردند برای جلوگیری از ضرر و همچنین رفاه زائران، هزینه بلیت پرواز در مسیر بازگشت به کشور قبل از پیک اربعین را کاهش دهند تا زائران تشویق شوند به زیارت اربعین بروند. بر اساس استفتاء از برخی مراجع، افراد با تشرف به کربلا از اول ماه صفر در زمره زائران اربعین قرار می‌گیرند. به گزارش فارس، امسال بیش از ۲ هزار پرواز برای جابجایی زائران اربعین پیش‌بینی شده است که ۸۰ درصد آن به فرودگاه نجف است. پایان پیام/


",culture,"۱۲:۰۵
                                        ۱۴۰۲-۵-۲۸"
219,"
                                        محمدرضا طاهری و حسین طاهری در بیروت مداحی کردند+فیلم
                                    ","
به گزارش خبرنگار حوزه مسجد و هیأت خبرگزاری فارس، مراسم عزاداری شب اول ماه صفر شب گذشته پنجشنبه ۲۶ مردادماه در هیأت الروضتین بیروت با سخنرانی حجت‌الاسلام عبدالله رومانی و مداحی حاج محمدرضا طاهری، حسین طاهری، حسین عجمی و حسن عمیص برگزار شد. حاج محمدرضا طاهری در ابتدای این مراسم، با توجه به اینکه مراسم در شب جمعه و شب زیارتی امام حسین(ع) برگزار می‌شد، نوحه «شب‌های جمعه می‌گیرم هواتو/اشک غریبی می‌ریزم برا تو» را به زبان فارسی و عربی خواند. او سپس نوحه مشهور «الموت اَولی مِن رکوبِ العاری» محرم سال قبل خود را به زبان عربی خواند و سپس آن را فارسی هم خواند. متن شعر فارسی این نوحه به شرح زیر است: الموت اَولی مِن رکوبِ العاری مُردن بهتر از ذلّت است و خاری از ما نداری غیر از این انتظاری مثلِ شهید بی‌گناهِ کربلا سازش با اهل ستم نمی‌کنیم پیش کسی بجز خدا و اهل بیت تا به ابد سر را خم نمی‌کنیم ای که شده، از غمت ناله‌ مادر بلند با سرِ بر نیزه‌ات شیعه شده سربلند     فیلم مداحی محمدرضا طاهری به زبان عربی در بیروت در ادامه این مراسم حسین طاهری نوحه مشهور «دلشوره‌ها رو می‌بینی انت امامی و دینی/ اسم ما رو بنویس تو زائرای اربعینی» را به زبان عربی و فارسی خواند. متن شعر فارسی این نوحه به شرح زیر است: دلشوره‌ها رو میبینی انت امامی و دینی اسم ما رو بنویس تو زائرای اربعینی! بیتابم این دو سه ماه بی طاقتم روز و شب این تن بمیره آقا امسال دیگه بطلب… التماسمه حرم حرم با عنایت حسین حسین آرزوم شده حرم حرم تحت رایة حسین… دل اومده توی صحنت سفره‌ عاشقی پهنه همسفریم دوباره با جمعیت پا برهنه! باز بوی تربت تو مست می‌کنه همه رو تو این مسیر می‌بینیم جا پای فاطمه رو… میخونی منو نفس نفس میرسم به تو قدم قدم انقدر میگم حسین حسین تا بیام دم حرم!     فیلم مداحی دلشوره‌هامو می‌بینی حسین طاهری در لبنان سپس حاج محمدرضا طاهری به سبک سینه‌زنی واحد هیأت‌های ایران، نوحه گریه کنید بر داغ حسین را عربی و فارسی خواند و در ادامه آن هم به زبان عربی روضه خواند. متن نوحه فارسی او به شرح زیر است: ای ساقی لب تشنگان، ای ساقی لب تشنگان، ای جان جانانم سقای طفلانم داغت شکسته پشت من ای جان جانانم سقای طفلانم برخیز و بر در خیمه گه یک قطره آبی به به چه خوش خوابی ترسم بمیرند از عطش طفلان نالانم سقای طفلانم ای سا‌قی لب تشنگان او سپس دم مظلوم گرفت.     واحدخوانی حاج محمدرضا طاهری در لبنان حسین طاهری در بخش بعدی این مراسم رجز «نحن جنودک بقیةالله» را خواند که با استقبال عزاداران لبنانی همراه شد. آن‌ها شعر این رجز را حفظ بودند و با حسین طاهری همراهی می‌کردند. این رجز درباره همراهی و یاری امام زمان(عج) و دعا برای ظهور ایشان است که با استقبال بسیار زیاد لبنانی‌ها همراه بود. او سپس دم «اللهم عجل لولیک الفرج» گرفت و به نوحه‌خوانی پرداخت.     رجز نحن جنودک بقیةالله حسین طاهری او در ادامه به سبک رجز «علم از دست علمدار نیفتد»، رجزی به زبان عربی با گوشواره «یا علی، حیدر» خواند که با سینه‌زنی حماسی لبنانی‌ها همراه شد.     رجز «یا علی، حیدر» حسین طاهری حسین طاهری در ادامه به سبک شور همراه حسین عجمی و حسن عمیص مداحان لبنانی، نوحه‌های مشترکی به زبان فارسی و عربی خواندند. متن شعر بخش فارسی نوحه اول به شرح زیر است: یا من یعطی الکثیر بالقلیل میبخشی نوکراتو بی دلیل میبینی بازم التماسمو آقام آقام آقام الدخیل خطا دیدی کربلا دادی چقدر حاجت به گدا دادی چقدر حال تو رو بد کردم ولی تو به من حال بکاء دادی الحمدلله که تویی یارم اباعبدالله الحمدلله که تو رو دارم اباعبدالله یا من احسانه قدیم حسین امام حسن میگه کریم حسین بچه بودیم و از بزرگترا یاد گرفتیم فقط بگیم حسین بدی کردم پدری کردی برا نوکر سروری کردی بهم گفتی تو رو بخشیدم آخه واسم عمری نوکری کردی الحمدلله تو چقدر مردی اباعبدالله الحمدلله بغلم کردی اباعبدالله آن‌ها سپس به سبک نوحه «آه از دوری» دومین نوحه مشترک فارسی عربی را خواندند. بخش فارسی این نوحه به شرح زیر است: آه از دوری، آه از دوری هر شب هستم حرمِ تو ولی می بینم که دوباره خوابم انگار وای از تکرار من میترسم بمیرم،نبینم حرمِ تو رو،از این غم می میرم بی تو اما خواب می ‌دیدم که به پای ضریحِ تو، اشکایِ نم نم بارون میشه... من تو رؤیام... می دیدم،که دلم، تویِ صحن تو آقا مهمون میشه خواب می دیدم من و اشک و حرم تا سحر می مونیم تنهایِ تنها من می‌گفتم همه دردِ دلامو کنارِ ضریحت با تو آقا آقام... آقام     نوحه‌خوانی مشترک حسین طاهری و حسین عجمی و حسن عمیص به زبان فارسی و عربی حسین طاهری در ادامه به میان جمعیت رفت و نوحه‌خوانی کرد. او ابتدا نوحه «پای غمت گیرم حسین نوشته/ کتاب تقدیرم حسین/ از غیر تو سیرم حسین/آخر یک شب تو روضه می‌میرم حسین» خواند. او سپس به زبان عربی نوحه‌ای به یاد شهدای جبهه مقاومت حزب‌الله با گوشواره‌هایی به سبک حسین مولا خواند. فیلم این بخش از مراسم را در ادامه ببینید:       امشب جمعه ۲۷ مردادماه بناست محمدرضا طاهری و حسین طاهری در شهر صور لبنان و هیأت امام حسین(ع) از حوالی ساعت ۲۱:۳۰ به وقت ایران مداحی داشته باشند. حسین طاهری دهه دوم محرم، در حسینیه داوود العاشور بصره مداحی کرده بود. پایان پیام/


",culture,"۱۰:۲۰
                                        ۱۴۰۲-۵-۲۷"
220,"
                                        پای درس آقا| زینب کبری(س) و امام سجاد(ع) فلسفه عاشورا را زنده نگه داشتند
                                    ","
به گزارش خبرنگار حوزه اندیشه خبرگزاری فارس، در دنیای مدرن امروزه، کنش اجتماعی امری نادر و غریب است. اما با این اوصاف، راهپیمایی اربعین نشانگر این است که هنوز کنش اجتماعی آن هم از نوع دینی، همچنان زنده و پویا است. آنچه که در ادامه می‌خوانید؛ سخنان رهبر معظم انقلاب درباره گردهمایی عظیم اربعین است. اربعین با تدبیر اهل‌بیت(ع) جاودانه شد اساساً اهمیت اربعین در آن است که در این روز، با تدبیر الهی خاندان پیامبر(ص)، یاد نهضت حسینی برای همیشه جاودانه شد و این کار پایه‌گذاری گردید. اگر بازماندگان شهدا و صاحبان اصلی، در حوادث گوناگون از قبیل شهادت حسین‌بن‌علی(علیه‌السّلام) در عاشورا به حفظ یاد و آثار شهادت کمر نبندند، نسل‌های بعد، از دستاورد شهادت استفاده‌ زیادی نخواهند برد. زینب کبری(س) و امام سجاد(ع) فلسفه عاشورا را زنده نگه داشتند درست است که خدای متعال، شهدا را در همین دنیا هم زنده نگه می‌دارد و شهید به طور قهری در تاریخ و یاد مردم ماندگار است؛ اما ابزار طبیعی‌ای که خدای متعال برای این کار مثل همه‌ کارها قرار داده است، همین چیزی است که در اختیار و اراده‌ ماست. ما هستیم که با تصمیم درست و بجا، می‌توانیم یاد شهدا و خاطره و فلسفه‌ شهادت را احیا کنیم و زنده نگهداریم. اگر زینب‌کبری‌(سلام‌اللَّه‌علیها) و امام سجّاد(صلوات‌اللَّه‌علیه) در طول آن روزهای اسارت چه در همان عصر عاشورا در کربلا و چه در روزهای بعد در راه شام و کوفه و خود شهر شام و بعد از آن در زیارت کربلا و بعد عزیمت به مدینه و سپس در طول سالهای متمادی که این بزرگواران زنده ماندند مجاهدات و تبیین و افشاگری نکرده بودند و حقیقت فلسفه‌ عاشورا و هدف حسین‌بن‌علی(ع)  و ظلم دشمن را بیان نمی‌کردند، واقعه‌ عاشورا تا امروز، جوشان و زنده و مشتعل باقی نمی‌ماند. جنگ رسانه‌ای اهل‌بیت(ع) با حاکمیت اموی و عباسی چرا امام صادق(علیه‌الصّلاةوالسّلام) طبق روایت، فرمودند که هر کس یک بیت شعر درباره‌ حادثه‌ عاشورا بگوید و کسانی را با آن بیت شعر بگریاند، خداوند بهشت را بر او واجب خواهد کرد؟ چون تمام دستگاه‌های تبلیغاتی، برای منزوی کردن و در ظلمت نگهداشتن مسأله‌ عاشورا و کلاً مسأله‌ اهل‌بیت، تجهیز شده بودند تا نگذارند مردم بفهمند چه شد و قضیه چه بود. تبلیغ، این‌گونه است. آن روزها هم مثل امروز، قدرت‌های ظالم و ستمگر، حداکثر استفاده را از تبلیغات دروغ و مغرضانه و شیطنت‌آمیز می‌کردند. در چنین فضایی، مگر ممکن بود قضیه‌ی عاشورا که با این عظمت در بیابانی در گوشه‌ای از دنیای اسلام اتفاق افتاده با این تپش و نشاط باقی بماند؟ یقیناً بدون آن تلاش‌ها، از بین می‌رفت. آنچه این یاد را زنده کرد، تلاش بازماندگان حسین‌بن‌علی(علیه‌السّلام) بود. به همان اندازه که مجاهدت حسین‌بن‌علی(علیه‌السّلام) و یارانش به عنوان صاحبان پرچم، با موانع برخورد داشت و سخت بود، به همان اندازه نیز مجاهدت زینب (علیهاالسّلام) و مجاهدت امام سجّاد(علیه‌السّلام) و بقیه‌ بزرگواران، دشوار بود. البته صحنه آن‌ها، صحنه‌ نظامی نبود؛ بلکه تبلیغی و فرهنگی بود. ما به این نکته‌ها باید توجه کنیم. درسی که اربعین به ما می‌دهد، این است که باید یاد حقیقت و خاطره‌ شهادت را در مقابل طوفان تبلیغات دشمن زنده نگهداشت. (۱۳۶۸/۰۶/۲۹) پایان پیام/


",culture,"۰۹:۴۲
                                        ۱۴۰۲-۵-۲۸"
221,"
                                        مادر سرلشکر شهید علی هاشمی دعوت حق را لبیک گفت
                                    ","
به گزارش خبرنگار حوزه حماسه و مقاومت خبرگزاری فارس، زکیه اهوازیان مادر سردار هور، در حالی که تنها ۱۳ سال از پیدا شدن پیکر فرزند شهیدش یعنی سرلشکر علی هاشمی می‌گذشت،‌ دارفانی را وداع گفته و به فرزند شهیدش پیوست. او که چند روزی به دلیل مشکل قلبی در بیمارستان امیرالمؤمنین(ع) اهواز بستری بود، شب گذشته دارفانی را وداع گفت. شهید علی هاشمی که سال ۱۳۴۰ در اهواز چشم به جهان گشود، از فرماندهان ۸ سال دفاع مقدس بود و به دلیل آشنایی با مناطق عملیاتی، نقش مهمی در عملیات‌های جنگی داشت. همچنین او همرزم حاج قاسم سلیمانی و یکی از طراحان اصلی عملیات خیبر و بدر بود. ۴ تیرماه ۱۳۶۷، ۲۶ سال بیشتر نداشت که پس از انجام مأموریت تخلیه جزیره مجنون، در حال ترک مقر فرماندهی توسط هلیکوپترهای ارتش عراق مورد هدف قرار گرفته و به شهادت رسید.  سرلشکر شهید علی هاشمی معروف به سردار هور با این حال پیکرش تا ۲۲ سال به آغوش مادرش بر نگشت و در تمام این سال‌ها زکیه اهوازیان چشم انتظار فرزند رشیدش بود. سرانجام اردیبهشت‌ماه سال ۱۳۸۹ خبر شناسایی پیکر فرزند شهیدش را به او دادند و پس از احراز هویت و شناسایی کامل،‌ توانست پیکر فرزندش را به آغوش بکشد. پیکر زکیه اهوازیان، فردا یکشنبه ۲۹ مردادماه تشییع می‌شود. پایان پیام/


",culture,"۱۱:۰۰
                                        ۱۴۰۲-۵-۲۸"
222,"
                                        ۷۰ مداح ‌و سخنران سرشناس در اربعین ۱۴۰۲ حضور می‌یابند+اسامی‌
                                    ","
به گزارش خبرنگار حج و زیارت خبرگزاری فارس، عملیات اربعین امسال آغاز شد و بیش از ۷۰ مداح و سخنران کشورمان در اربعین ۱۴۰۲ حضور پیدا می‌کنند. حجج‌الاسلام سیدمهدی میرباقری، مهدی ماندگاری، علیرضا پناهیان، سیدعبدالفتاح نواب، کاظم صدیقی، مسعود عالی، محمد عابدینی، محمدمهدی ماندگاری، سیدحسین مومنی، میرهاشم حسینی، غلامرضا قاسمیان‌، مهدی حسن‌آبادی، جواد نوری و سیداحمد دارستانی در اربعین امسال در جوار حرم امام حسین علیه‌السلام و در مسیر پیاده‌روی اربعین به ایراد سخنرانی می‌پردازند. اسامی برخی مداحان که امسال به پیاده‌روی اربعین مشرف می‌شوند، به شرح ذیل است: سعید حدادیان، محمدرضا طاهری، محمود کریمی، احمد واعظی، صادق آهنگران، حسین طاهری، محمدحسین پویانفر، میثم مطیعی، حسین هوشیار، سیدرضا نریمانی، سیدمهدی میرداماد، سیدمحمود علوی، علی مهدوی‌نژاد،‌ محمدرضا بذری، مهدی رسولی، مهدی سروری، رضا هلالی، مهدی سلحشور، مهدی منصوری، حمید رمضانپور، امیر نعیمی، مسعود پیرایش، عباس حیدرزاده، مرتضی خلیلی، مهدی سماواتی، سیدمجید بنی‌فاطمه، ابوذر روحی، حیدر خمسه، امیر کرمانشاهی، حنیف طاهری،‌ احمد قدمی،‌ یزدان ناصری، اسلام میرزایی،‌ سیدامیر حسینی،‌ علی پورکاوه، مهدی مختاری، روح‌الله رحیمیان، امین قدیم، حسن شالبافان، حسین بختیاری،‌ فریدون کریم‌پور،‌ مهدی علی اکبری، ابراهیم رحیمی، محمد فصولی، سیدعلی مومنی، حسین خلجی، پیام کیانی، علی‌اصغر احمدی، پیمان محمدنژاد به گزارش فارس، اربعین امسال در مسیر زائران در کنار موکب‌های پذیرایی و اسکان، موکب‌هایی ویژه برنامه‌های فرهنگی پیش‌بینی شده است که از دهم تا بیستم ماه صفر فعالیت می‌کنند.  پایان پیام/


",culture,"۱۶:۲۶
                                        ۱۴۰۲-۵-۲۷"
223,"
                                        این زائر از تهران با دوچرخه راهی کربلا می‌شود+عکس و فیلم
                                    ","
به گزارش خبرنگار حوزه مسجد و هیأت خبرگزاری فارس، هر سال زائران بسیاری در ایام منتهی به اربعین تلاش می‌کنند، هرطور که شده خود را به کربلای معلی برسانند تا در ثواب و پاداش زیارت امام حسین(ع) سهیم باشند. عده‌ای با هواپیما، عده‌ای با وسایل حمل و نقل زمینی و حتی عده‌ای با پای پیاده خود را از شهرهای مختلف به کربلای معلی می‌رسانند. سال گذشته اتفاق جالبی رخ داد و یک ایرانی از شهر تهران خود را با دوچرخه به کربلای معلی رساند. او فاصله ۱۰۳۹ کیلومتری تهران تا کربلا را حدود ۱۰ روز رکاب زد.  علیرضا لیاقت امسال برای دومین‌بار بنا دارد با دوچرخه راهی سفر اربعین شود روزی ۱۲۰ تا ۱۶۰ کیلومتر رکاب زدم علیرضا لیاقت در گفت‌وگو با خبرگزاری فارس اظهار داشت: سال گذشته برای اولین‌بار و بعد از دو سال ترک سیگار تصمیم گرفتم با دوچرخه به زیارت امام حسین(ع) برویم. این سفر را به عنوان یک هدیه و جایزه برای خودم در نظرگرفته بودم تا اگر توانستم سیگار را ترک کنم، به این شیوه به کربلا سفر کنم. وی با اشاره به اینکه امسال برای دومین بار بنا دارم این سفر را انجام دهم، افزود: سال گذشته روزی ۱۲۰ تا ۱۶۰ کیلومتر رکاب می‌زدم که بالغ بر ۱۲-۱۰ ساعت می‌شد. از نماز صبح شروع به حرکت می‌کردم و تا حوالی نماز مغرب و زمانی که به یک آبادی برسم، رکاب زدن را ادامه می‌دادم.  عکس یادگاری مردم با لیاقت در مسیر رسیدن به مرز در تمام طول مسیر پرچم ایران لباسم بود لیاقت افزود: در طول این مسیر شب‌ها در ساوه، همدان، کرمانشاه و ایلام استراحت کردم تا به مرز رسیدم و سپس وارد عراق شدم. در عراق هم با دوچرخه‌سواری راهی نجف شدم. بعد از مدتی حضور در این شهر و زیارت امیرالمومنین(ع) سپس وارد مشایه شدم و بعد به شهر کربلا رسیدم.     همراهی و مهمان‌نوازی مردم در داخل کشور از علیرضا لیاقت وی با بیان اینکه با اتوبوس از عراق به ایران برگشتم، گفت: انگیزه این سفرم، مشاهده سفر یک فرد با دوچرخه در تلویزیون بود که تصمیم گرفتم این سفر زیارتی را با هدف فعالیت‌های فرهنگی و تبلیغی و ایجاد انگیزه ورزشی میان زائران انجام دهم. در طول این مسیر لباسی با پرچم ایران بر تن داشتم و بعد ورود به خاک عراق پرچم حشد‌الشعبی را روی دوچرخه نصب کردم. تصاویر حاج قاسم سلیمانی و ابومهدی المهندس هم زینت‌بخش دوچرخه من بود.  تمام این مسیر، روضه است لیاقت با اشاره به اینکه دوچرخه من معمولی و از لحاظه حرفه‌ای متوسط است، گفت: در هرجای از این مسیر چه در داخل کشور و چه در کشور عراق توقف می‌کردم، مردم به خوبی از من استقبال می‌کردند و همه با من عکس می‌انداختند و این اقدام را حمایت می‌کردند. در عراق هم بسیار از من مهمان‌نوازی کردند.  وی افزود: این مسیر تماماً روضه است و از لحظه‌ای که حرکت می‌کنی و تا لحظه‌ای که گنبد و بارگاه امام حسین(ع) را می‌بینی، حال و هوای خاصی داری. من به شوق رسیدن به این مقصود ساعت‌ها رکاب می‌زدم و گاه با دیدن تصاویری در سفر ناخودآگاه به یاد روضه‌های کربلا می‌افتادم و اشک می‌ریختم. مردم را در مسیر مشایه می‌دیدم یاد کاروان اسرا می‌افتادم و اشک می‌ریختم. در تاریکی شب نخل‌ها را می‌دیدم، یاد امیرالمومنین می‌افتادم و اشک می‌ریختم.  از فردا راهی زیارت اربعین می‌شوم لیاقت در پایان خاطرنشان کرد: من نماز صبح امروز چهارشنبه اول شهریورماه سفر خود را آغاز می‌کنم و ان‌شاءالله امسال هم بنا دارم تمام این مسیر را با دوچرخه طی کنم و به زیارت امام حسین(ع) بروم.     مستند تهیه شده از سفر اربعین سال قبل علیرضا لیاقت پایان پیام/


",culture,"۰۰:۱۵
                                        ۱۴۰۲-۶-۱"
224,"
                                        دسته نابینایان در حرم حضرت عباس(ع) عزاداری کردند+فیلم
                                    ","
به گزارش خبرنگار حج و زیارت خبرگزاری فارس، دسته نابینایان با حضور حرم حضرت عباس علیه‌السلام به سوگواری پرداختند. این گروه از زائران که با چشم دل به سوی حرم سقای دشت کربلا حرکت کرده بودند، با نوای لبیک یا عباس به سوی ضریح حرکت و عزاداری کردند.   دسته عزاداری نابینایان با هدایت گروهی از زائران و خادمان حرم علمدار کربلا حرکت می‌کردند و پس از آن به زیارت حرم امام حسین علیه‌السلام مشرف شدند. در ادامه فیلمی از حضور زائران نابینا در حرم حضرت عباس علیه‌السلام را مشاهده می‌کنید:   پایان پیام/


",culture,"۱۲:۳۰
                                        ۱۴۰۲-۵-۲۷"
225,"
                                        فارس من| چرا اطلاعات زائران با وجود پرداخت بیمه اربعین در سامانه سماح نیست؟
                                    ","
به گزارش خبرنگار حج و زیارت خبرگزاری فارس، پس از بالا آمدن سامانه سماح با تغییراتی که همچون سال گذشته است، بسیاری از افرادی که طی چند روز اخیر به دلیل اختلال در سامانه سماح موفق به ثبت‌نام نشده بودند، نام‌نویسی خود را تکمیل کرده‌اند، اما برخی دیگر از زائران اربعین که در سامانه سماح قبل از اعمال تغییرات ثبت‌نام کرده بودند، امکان مشاهده تقاضا و کارت زائر را ندارند. «۱۶ مرداد ثبت‌نام کردم و پول بیمه را هم دادم، الان چرا می‌زند ثبت‌نام نکردی؟ چرا باید دوباره ثبت‌نام کنم؟» و «من با سامانه قبلی برای گروه خود در مردادماه ثبت نام کردم بعد الان دیگه سامانه جدید هیچ خبری ازش نیست و منم هزینه بیمه را پرداخت کردم. در سامانه جدید باید دوباره ثبت نام کنم؟» این‌ها تنها بخشی از مشکلات زائران برای ثبت‌نام در سامانه سماح است.   حمیدرضا محمدی، دبیر کمیته ثبت‌نام و اعزام ستاد مرکزی اربعین می‌گوید: در سامانه سماح که با تغییراتی نسبت به سایت قبلی در دسترس قرار گرفته است، افرادی که پیش از بالا آمدن نسخه فعلی ثبت‌نام و هزینه بیمه را نیز پرداخت کرده بودند، نیازی به مراجعه مجدد یا حتی بررسی ثبت‌نام ندارند. وی با بیان اینکه اطلاعات افرادی که بیمه خود را پرداخت کرده بودند به بیمه عامل ارسال شده است، می‌افزاید: اطلاعات این افراد در حال حاضر قابل مشاهده نیست، اما اگر بیمه را پرداخت کرده‌اند، نیازی به ثبت‌نام مجدد و پرداخت دوباره بیمه ندارند. البته همکاران ما در تلاشند این مشکل را بزودی برطرف کنند تا افرادی که هزینه بیمه را در نسخه قبلی سامانه سماح پرداخت کرده بودند نیز بتوانند از طریق ویرایش اطلاعات، وارد سامانه شوند. محمدی می‌گوید: افرادی که پیش از این فقط ثبت‌نام اولیه کرده و هزینه بیمه را نپرداخته بودند، باید وارد سماح شده و مجدد اطلاعات خود را وارد و با پرداخت هزینه بیمه، روند نام‌نویسی را تکمیل کنند. پس از ثبت‌نام قطعی امکان مشاهده اطلاعات این افراد در سامانه سماح وجود دارد. سامانه سماح از چهارم مرداد در دسترس قرار گرفته است که البته در برخی ایام مشکلاتی برای ثبت‌نام در این سامانه گزارش شد؛ تا اینکه اوایل هفته جاری امکان ثبت‌نام در سامانه سماح وجود نداشت و اختلال در این سامانه موجب نارضایتی زائران شد. بر همین اساس، سه‌شنبه ۳۱ مرداد سامانه سماح دوباره با تغییراتی در دسترس قرار گرفت و تا عصر گذشته حدود ۶۰۰ هزار نفر طی ۲ روز در این سامانه آمادگی خود را برای تشرف به زیارت اربعین اعلام کرده‌اند. به گزارش فارس، عملیات اربعین ۱۴۰۲ از ۲۷ مرداد آغاز شده است و هر روز تعداد زائران حسینی که از مرزها به ویژه مرزهای زمینی عازم عراق می‌شوند، افزایش می‌یابد. پایان پیام/


",culture,"۰۹:۳۱
                                        ۱۴۰۲-۶-۲"
226,"
                                        انصاریان: هرکس هزینه سفر یک زائراولی کربلا را بدهد، ثواب زیارت سیدالشهدا(ع) را می‌برد
                                    ","
به گزارش خبرنگار حوزه مسجد و هیأت خبرگزاری فارس، آیین آغاز به کار رادیو اربعین عصر امروز پنجشنبه ۲۶ مردادماه در خیمه الحسین(ع) میدان هفت تیر برگزار شد و این شبکه رادیویی کار خود را رسماً روی موج اف‌ام ردیف ۹۵.۵ مگاهرتز با حضور احمد وحیدی وزیر کشور، سیدمجید میراحمدی رئیس ستاد مرکزی اربعین حسینی، علی بخشی‌زاده معاون صدای رسانه ملی، حجت‌الاسلام حسین انصاریان استاد حوزه علمیه آغاز کرد. توصیه استاد انصاریان برای زیارت بامعرفت در اربعین حجت‌الاسلام والمسلمین حسین انصاریان در این مراسم اظهار داشت: کاش می‌شد برای زیارت اربعین، توضیحاتی به صورت مکتوب به زبان‌های مختلف برای زوار تهیه می‌شد تا زائران بخوانند و با این کار زائر را وارد حوزه معرفت در حد گنجایش خود کنند. وی افزود: زیارت با معرفت از ارزش بالایی برخوردار است. امیرالمومنین زمانی که کوفه بودند، به یاران و مردم و همچنین خطاب به همه مردم دوران‌ها درباره زیارت امام رضا(ع) ۱۰۰ سال قبل از ولادت ایشان فرمود: از نسل من در طوس دفن می‌شود که هرکس با معرفت او را زیارت کند، خداوند بدن او را بر آتش جهنم حرام می‌کند. امامان در زیارت سیدالشهداء چه می‌فرمودند؟ انصاریان گفت: پیامبر(ص)، امام حسن و امام حسین(ع) در حد گنجایش فهم مردم معرفی می‌کردند اما همیشه می‌فرمودند که پدر آنها برتر است. امام حسین هم نسبت به امام رضا(ع) پدر است. این مفسر قرآن کریم گفت: آنچه که پیامبر(ص) درباره زیارت امام حسین(ع) بیان کرد، برای هیچ پیامبر و امامی بیان نشده است. ایشان و تمام امامان در مواجه با امام حسین(ع) یا مزار ایشان می‌فرمودند پدر و مادرم به فدایت. امام صادق(ع) زمانی که به زیارت امام حسین(ع) می‌آمد می‌فرمود اطاعات و فرمانبرداری از تو را برخودم و پدرانم واجب می‌دانم. کتاب کامل الزیارات را بخوانید تا با معرفت اباعبدالله را زیارت کنید وی گفت: پیامبر(ص) درخصوص زیارت امام حسین(ع) فرمودند که هرکس او را زیارت کند، ثواب یک حج و عمره قبول شده من را دارد، یکی از همسران حضرت تعجب کرد و سوال کرد یک حج و عمره؟ و ایشان فرمود دو حج و عمره و اینقدر این سوال و جواب ادامه داشت که حضرت فرمود: ثواب ۹۰ حج و عمره را دارد. ایشان در جای دیگری فرمودند: هرکس هرقدمی برای زیارت امام حسین(ع) بردارد، پروردگار در ازای آن خداوند یک ثواب حج به او می‌دهد. اگر در این مسیر مریض شود، خداوند فرشتگان را به عیادت او می‌فرستند. اگر بمیرد خدا فرشتگان را می‌فرستد تا او را به سمت بهشت همراهی کند. انصاریان گفت: اگر کسی بخواهد ارزش و پاداش زیارت سیدالشهداء(ع) را بداند، باید کتاب کامل الزیارات را بخواند. اگر کتابچه کوچکی از این پاداش‌ها تهیه شود زائر با معرفت به زیارت خواهد رفت. این زائر با این معارف، قطعاً تولید زائر خواهد کرد و دیگران را هم تشویق به زیارت می‌کند. پاداش پرداخت هزینه زیارت یک زائر باراولی کربلا این استاد حوزه علمیه ادامه داد: هرکس خرج یک زائر باراولی را بدهد تا به کربلا برود، ثواب زیارت امام حسین(ع) را خواهد برد. وی گفت: امام عسکری (ع) زمانی در سامرا مریض شدند، یکی از همراهان خود را صدا زدند و کیسه پول به او دادند و فرمودند این خرج رفت و برگشت تو به کربلاست. به زیارت امام حسین(ع) برو و در آنجا برای سلامتی من دعا کن. او گفت خود شما امام هستید چرا دعا نمی‌کنید؟ ایشان فرمود سخن نگو و شک نکن برو و برای من دعا کن. خدا اجابت دعا را زیر گنبد سیدالشهدا قرار داده است. بزرگان دین ما در لحظات پایانی عمر چه کردند؟ انصاریان با اشاره به اینکه اگر بخواهیم درباره امام حسین(ع) سخن بگوییم کتابی به پهنای هستی می‌شود نوشت، گفت: امام سجاد(ع) به شامیان فرمود شما کسی را کشتید تمام آسمان‌ها و زمین، فرشتگان، موجودات برایش اشک ریختند. این چه عظمتی است پیامبر(ص) چند دقیقه قبل از وفاتش از امیرالمومنین خواست تا حسین را روی سینه او بگذارد. چه داستانی است که در لحظه از دنیا رفتن حضرت زهرا(ع) باید حسین صورت کف پای او بگذارد. این استاد اخلاق گفت: امیرالمومنین(ع) در لحظه پایانی عمر خواست تا امام حسین(ع) دست در دستانش بگذارد. امام حسن(ع) در لحظات پایانی عمر سر در دامن سیدالشهدا(ع) گذاشت. کار رادیو اربعین، نوعی هدایت‌گری است وی گفت: آفرین بر شما که رادیو اربعین را تشکیل دادید تا صدای امام حسین(ع) و اهل بیت و ثواب زیارتش را به گوش مردم برسانید. زائران بدانند کسی را زیارت می‌کنند که قبل از تولدش از آدم تا خاتم برای او گریه کنند. اگر این مسائل را رادیو اربعین بیان کند، هدایت‌گری کرده است. انصاریان در پایان خاطرنشان کرد: خداوند نمازی مستحبی قرار داده است به نام نماز شب که میزان ثواب آن بیان نشده است و فهم آن از من و شما بیشتر است. امام صادق(ع) می‌فرماید ثواب گریه بر امام حسین(ع) از این نماز هم برتر است، ببینید این گریه چه پاداشی دارد! در ادامه این مراسم محمدحسین پویانفر به مرثیه‌خوانی پرداخت. او روضه‌خوانی خود را با این شعر از رضا قربانی آغاز کرد: خلوص ابتدا بی‌ریا بودن است مقامات بی‌ادعا بودن است مناسب‌ترین فرصت قرب تو همان لحظه در بلا بودن است شده حاجتم که شوی حاجتم حجاب من و تو فنا بودن است کمی فقر من را زیادش کنید کمال گدا در گدا بودن است من از مرگ پروانه فهمیده‌ام که مقصود عاشق فدا بودن است نجف بودنم، با علی بودنم همان معنی با خدا بودن است همه اول ماجرا حاضرند ملاک آخر ماجرا بودن است فدای غلامی که ماند و نرفت «سعادت» غلام شما بودن است ببین آرزوی دل مادرم شب جمعه در کربلا بودن است او سپس نوحه مشهور من ایرانم و تو عراقی را خواند. پایان پیام/


",culture,"۱۸:۵۵
                                        ۱۴۰۲-۵-۲۶"
227,"
                                        قابلیت‌های «مهاجر 10»؛‌ از مداومت پروازی 24 ساعته تا حمل تسلیحات مختلف
                                    ","
گروه سیاسی خبرگزاری فارس: پهپاد «مهاجر ۱۰» هفته گذشته طی مراسمی به مناسبت روز صنعت دفاعی توسط آیت الله سید ابراهیم رئیسی رئیس‌جمهور رونمایی شد. این پهپاد جدیدترین عضو خانواده‌ پهپادی مهاجر است که پیش از آن، «مهاجر 6» عملیاتی بود. پس از این رونمایی از پهپاد «مهاجر ۱۰»، شبکه انگلیسی زبان الجزیره در گزارش خود درباره رونمایی از مهاجر ۱۰ نوشت: «ایران از یک پهپاد جدید رونمایی کرده که می‌گوید قادر به زدن اهداف در اسرائیل است. این هواپیمای تهاجمی بدون سرنشین که شبیه ام کیو-۹ ریپر (MQ-۹ Reaper) ساخت ایالات متحده است... گفته می‌شود که این پهپاد توانایی حمل انواع بمب و تجهیزات ضد رادار و شناسایی را دارد». مداومت پروازی ۲۴ ساعته مهم‌ترین ویژگی و مولفه پهپاد «مهاجر ۱۰» است که موجب ترس و وحشت دشمنان ایران به ویژه صهیونیست‌ها شده است. در ادامه و برای اطلاع از جزئیات بیشتر درباره پهپاد «مهاجر 10» به سراغ معاون وزیر دفاع رفته‌ایم و او در گفت‌وگو با فارس، «مهاجر 10» را بیشتر توصیف کرده است. ویژگی‌های پهپاد مهاجر ۱۰ افشین نادری‌شریف معاون امور صنعتی و تحقیقاتی وزارت دفاع در گفت‌وگو با خبرنگار سیاسی خبرگزاری فارس، درباره ویژگی‌های پهپاد «مهاجر 10»، گفت:‌ این پهپاد نسبت به نسل قبلی خانواده پهپادهای مهاجر یعنی مهاجر ۶، چند ویژگی دارد. وی افزود: توان حمل بار و مهمات و مداومت پروازی آن به دو برابر رسیده است. به همین دلیل، ما با بار و مهمات بیشتر می‌توانیم مدت زمان بیشتری را پرواز کنیم. معاون امور صنعتی و تحقیقاتی وزارت دفاع در تشریح سایر ویژگی‌های پهپاد مهاجر۱۰، بیان کرد: این پهپاد می‌تواند سامانه‌های جنگ الکترونیک، سامانه‌های اشراف اطلاعاتی و انواع سیستم‌های اپتیکی را با خود حمل کند. وی ادامه داد: یکی دیگر از ویژگی‌های مهم این پهپاد پرواز در ارتفاع ۲۴ هزار پا‌ (۸ هزار متر) است که یک برتری ویژه عملیاتی را به ما می‌دهد. مهاجر۱۰ پهپادی قدرتمند با قابلیت تجهیز به تسلیحات متنوع نادری شریف،‌ مهاجر۱۰ را یک پهپاد قدرتمند با قابلیت تجهیز به تسلیحات متنوع دانست و تاکید کرد: تنوعی از سلاح‌های مختلف در پهباد مهاجر ۱۰ وجود دارد که فرمانده را قادر می‌سازد تا بسته به استحکامات و تجهیزات دشمن، این پهپاد را به تسلیحات مختلفی مجهز کند تا بتواند با اهداف مختلف مقابله انجام دهد. وی افزود: این پهپاد می‌تواند حدود ۳۰۰ کیلوگرم انواع محموله را با خود حمل و جابجا کند. معاون امور صنعتی و تحقیقاتی وزارت دفاع در پایان خاطرنشان کرد: بمب‌های آرمان برای اولین بار بر روی پهپاد مهاجر ۱۰ عملیاتی شد اما این قابلیت وجود دارد تا بر روی سایر پهپادها نیز نصب شود. پایان پیام/


",culture,"۱۱:۰۳
                                        ۱۴۰۲-۶-۴"
228,"
                                        ایرانیان در بین‌الحرمین با نوای فریدون کریم‌پور و حسین درویش عزاداری کردند+فیلم
                                    ","
به گزارش خبرنگار حوزه مسجد و هیأت خبرگزاری فارس، مراسم روضه هفتگی بین‌الحرمین به همت موکب محبان علی ابن ابی‌طالب(ع) همزمان با شب اول ماه صفر و آغاز ایام اسارت خاندان اهل بیت(ع) در شهر شام، شب گذشته پنجشنبه ۲۶ مردادماه با سخنرانی حجت‌الاسلام سیدحسین حسینی امام جمعه شهریار و روضه‌خوانی و مداحی فریدون کریم‌پور و حسین درویش در کربلای معلی با حضور زائران ایرانی برگزار شد. زیارت کربلا را دست کم نگیرید در ابتدای این مراسم فریدون کریم‌پور با اشاره به اینکه کربلا و زیارت امام حسین(ع) را دست کم می‌گیرند، اظهارداشت: کربلا برای ما مانند دین است و دشمن در تلاش است که این کربلا و زیارت امام حسین(ع) و اربعین را از جوانان ما بگیرد. او سپس همچون رسم هرهفته این مجلس روضه، امام زمان(عج) را یاد کرد و دعای سلامتی حضرت را زمزمه کرد. او بعد روضه‌خوانی کرد.  کریم‌پور در این مراسم شعر مناجاتی برای امام زمان(عج) خواند. متن این شعر که سروده آرمان صائمی بود، به شرح زیر است: امشب گدایی ام ز تو آقا بهانه است ما را نگاه کن که بهانه اعانه است دست دلم برای گدایی دخیل توست از پشت در ببین که گدا سر به شانه است آقا ضریح خاکی و مخفی مادرت تنهاترین نشانه ز تو بی‌نشانه است هر جا که حرف از غم مادر بیان شود اشکت روان و سوز دلت عاشقانه است این روزها که مادرتان بستری شده گرد غمی عجیب بر این آشیانه است این روزها علی خیلی کلافه است چله نشین حاجت بیمار خانه است حرفی نمی‌زند به کسی فاطمه چرا؟ اشکش سر نماز چرا مخفیانه است؟ پیشش حسین کاسه ی آبی می‌آورد کار حسین چِقَدَر مادرانه است کنج خرابه دخترکی ناله می‌زند بر روی پیکرش اثر تازیانه است       شعرخوانی فریدون کریم‌پور برای امام زمان در کربلا کریم‌پور سپس روضه حضرت زهرا(س) خواند و سپس سراغ روضه حضرت زینب(س) رفت و در ابتدا این شعر را خواند: هرچه او بیشتر نَفَس می‌زد بیشتر می‌زدند زینب را تیغ شان مانده بود در گودال با سپر می‌زدند زینب را چادرش زیرِ پایِ او پیچید بین نامحرمان زمین اُفتاد از سَرِ تَلِّ خاک تا گودال با کَمَر می‌زدند زینب را سَرِ شب کودکان همه در خوا تا سحر می‌زدند زینب را یک نفر در میان گودال و صد نفر می‌زدند زینب را     روضه حضرت زینب(س) در بین‌الحرمین او سپس به نوحه‌خوانی پرداخت. کریم‌پور دم داد: «اما از دل زینب، چه خون شد دل زینب» و نوحه‌خوانی کرد.     نوحه‌خوانی فریدون کریم‌پور در ادامه این مراسم حسین درویش مداح اهل بیت(ع) نوحه‌خوانی کرد. او در این مراسم این نوحه را خواند: قیام میکنم، قیام می‌کنم برسم شام کارو تمام می‌کنم به شاه نجف سلام می‌کنم خوابو به چشم عدو حرام می‌کنم من زینبم عقیده من آزادگی من اسوه مقاومت و ایستادگی شمشیر اگر دهند بجنگم به سادگی با ذوالفقار نسبت من خانوادگی عقیله منم، عقیله منم به عالم سیده جلیله منم به صوت علی تکلم کنم که الآن حیدر این قبیله منم سیدتی یا زینب، سیدتی یا زینب قدم میزنم، قدم میزنم به نیابت عباس علم میزنم عجب صحنه‌ای رقم میزنم تخت و کاخ یزید و به هم میزنم حق می‌دهم یزید که این گونه تب کند خب زن ندیده بود مبارز طلب کند عباس اگر که نیست عدو را ادب کند زینب که هست کار امیر عرب کند علمدار منم، علمدار منم ابوفاضل اگه نیست سپهدار منم من از کربلا شدم مرتضی عقب ننشستم و یعنی کرار منم سیدتی یا زینب، سیدتی یا زینب     نوحه‌خوانی حسین درویش در بین‌الحرمین پایان پیام/


",culture,"۱۴:۵۴
                                        ۱۴۰۲-۵-۲۷"
229,"
                                        عملیات اربعین ۱۴۰۲ آغاز شد
                                    ","
به گزارش خبرنگار حج و زیارت خبرگزاری فارس، عملیات اربعین ۱۴۰۲ امروز هم‌زمان با اول ماه صفر با شعار «حیاتنا الحسین» آغاز شد. براساس برنامه‌ریزی ستاد مرکزی اربعین، عملیات اربعین امسال از اول تا ۲۵ ماه صفر هم‌زمان با ۲۷ مرداد تا ۲۰ شهریور صورت می‌گیرد و در این ایام مرزهای زمینی، هوایی و دریایی با عراق آماده پذیرش زائران است.   دلتنگ حرمم همچنین موکب‌های اربعینی از هفته آینده فعال می‌شود و در روزهای اخیر نیز برخی موکب‌ها در مرزهای خروجی فعالیت خود را آغاز کرده‌اند.  نام‌نویسی بیش از یک میلیون زائر اربعین در سامانه سماح سیدمجید میراحمدی رئیس ستاد مرکزی اربعین با اشاره به ثبت‌نام بیش از یک میلیون زائر در سامانه سماح، می‌گوید: بیش از ۹۵ درصد زائران، مرز زمینی را برای خروج از کشور انتخاب کرده‌اند.  برای سهولت تردد زائران به سوی مرزها در کنار استفاده از ظرفیت حمل و نقل جاده‌ای و ریلی، اتوبوس‌هایی از ترکیه و پاکستان اجاره شده است. علاوه بر این، هزینه کرایه اتوبوس‌ها و قطار با نرخ مصوب از شهرهای مختلف به سوی مرزها اعلام شده و عرضه بلیت با قیمت بالاتر تخلف به شمار می‌رود. کمیته حمل و نقل و سوخت ستاد اربعین پیگیر این موضوع شده است. عرضه بلیت‌های اربعین به صورت تصاعدی تعداد پروازها و قطارها به شهرهای مرزی نیز از امروز به صورت تصاعدی افزایش می‌یابد. بلیت پرواز اربعین هم از روز گذشته عرضه شده و تا ۲۰ شهریور با نرخ مصوب به صورت تصاعدی فروخته می‌شود. هزینه بلیت پرواز اربعین هشت میلیون تومان برای رفت و برگشت است که از مشهد ۹ میلیون و ۵۰۰ هزار تومان تعیین شده است. برخی از ایرلاین‌ها البته پیش از زمان مقرر اقدام به عرضه بلیت اربعین کرده بودند و برخی هم با هزینه بالاتر در سایت‌ها این بلیت‌ها را می‌فروختند. اما محمد محمدی‌بخش رئیس هواپیمایی کشوری از مردم خواست فقط از سایت شرکت‌های هواپیمایی با قیمت مصوب این بلیت‌ها را خریداری کنند و از تهیه بلیت از سایر سایت‌های متفرقه و افراد سودجو بپرهیزند. آمادگی عراق برای پذیرای زائران اربعین امسال عراق هم برای پذیرایی حداکثری زائران اعلام آمادگی کرده است. در شهر کربلا اقداماتی برای رفاه زائران و همچنین تأمین امنیت آنها پیش‌بینی کرده است. نه تنها نیروهای امنیتی دولت عراق بلکه نیروهای حشدالشعبی هم برای ایجاد امنیت زائران اربعین فعال شده‌اند.  مرزها در ایام اربعین با توجه به اینکه بر اساس گزارش‌ها بیشتر زائران از مرز مهران عازم زیارت اربعین می‌شوند، تعداد گیت‌های خروجی افزایش یافته است تا دیگر زائران کم‌تر در این مرز معطل شوند. ظرفیت پارکینگ‌ها نیز ۲۰ هکتار نسبت به سال گذشته افزایش یافته است. سید زاهدین چشمه‌خاور مدیر راهداری و حمل و نقل جاده‌ای استان ایلام می‌گوید: به منظور سهولت تردد زائران برای رسیدن به مرز و حضور با خودرو شخصی، پنج محور مواصلاتی به مهران، چهار بانده شده است. همچنین موکب‌ها در مرز مهران نسبت به سال گذشته افزایش می‌یابد. در مرز شلمچه نیز به عنوان دومین مرز پرتردد در ایام اربعین، ۴۰۰ موکب در مسیر مرز راه‌اندازی می‌شود. در اربعین سال جاری مرز تمرچین هم برای نخستین‌بار ۲۴ ساعته فعال است. اقلیم کردستان عراق آماده میزبانی از نیم میلیون زائر است. برای این منظور علاوه بر وسایل حمل و نقل عمومی در مرز و‌ مسیر زائران، بلکه در خاک عراق هم موکب‌های پذیرایی و آسان پیش‌بینی شده است. مرزهای خسروی و چذابه نیز به صورت شبانه‌روزی فعال است و زائران می‌توانند از این مرزها هم عازم عراق شوند. مرز باشماق نیز امسال برای تردد زائران اربعین از ساعت ۶ تا ۱۷ باز است.    ۳۰۰ هزار گذرنامه زیارتی صادر شده است یکی از اقداماتی که برای سهولت تردد زائران اربعین امسال پیش‌بینی شده، اختصاص گذرنامه زیارتی با پنج سال اعتبار است. سال گذشته برگ گذر موقت پیش‌بینی شده بود اما امسال گذرنامه اربعین به صورت اختصاصی شبیه گذرنامه‌های بین‌المللی صادر می‌شود. علی ذوالقدری رئیس مهاجرت و گذرنامه می‌گوید: روزانه بیش از ۲۰ هزار نفر درخواست دریافت این گذرنامه را می‌دهند و تاکنون حدود ۳۰۰ هزار گذرنامه زیارتی صادر و تحویل پست شده است. تمدید ۲ دقیقه‌ای گذرنامه‌ها برای اربعین البته مقرر شد تا گذرنامه‌بین‌المللی افرادی که تا سال ۱۴۰۰ اعتبار داشت، با یک برچسب در کوتاه‌ترین زمان معتبر شود و افراد بتوانند برای سفر اربعین با این گذرنامه‌ها به عراق سفر کنند. این اقدام از روزهای گذشته در سراسر کشور انجام می‌شود. تسهیل زیارت اربعین برای مشمولان از دیگر اقداماتی که در سال جاری برای اربعین پیش‌بینی شده است، تسهیل سفر اربعین برای مشمولان است که دیگر مشمولان نیازی به گذاشتن وثیقه برای زیارت اربعین ندارند.  با توجه به اینکه بسیاری از مشتاق زیارت اربعین در روزهای منتهی به اربعین هستند، عرضه بلیت‌ها و حتی خدمات به زائران در روزهای منتهی به اربعین افزایش می‌یابد.  برنامه‌های فرهنگی در ایام اربعین برنامه‌های فرهنگی متنوعی هم در اربعین امسال پیش‌بینی شده که حضور فعالان قرآنی بانوان برای نخستین‌بار و ایجاد غرفه‌هایی ویژه بانوان برخی از این فعالیت‌هاست. حجت‌الاسلام حمید احمدی، رئیس کمیته فرهنگی ستاد مرکزی اربعین می‌گوید: از موکب داران عراقی امسال هم تقدیر می‌کنیم و فعالیت‌های مختلفی هم با توجه به میزبانی مردم عراق و تقدیر از آن‌ها برنامه‌ریزی شده است. اربعین ۱۴۰۲ در ایران و عراق همزمان شد و روز ۱۵ شهریورماه مصادف با روز اربعین خواهد بود.   پایان پیام/


",culture,"۱۱:۴۷
                                        ۱۴۰۲-۵-۲۷"
230,"
                                        تاکنون 66 درصد زائران اربعین مرز مهران را برای تردد انتخاب کرده‌اند
                                    ","
به گزارش خبرنگار حج و زیارت خبرگزاری فارس، سامانه سماح از چهارم مرداد به همتس سازمان حج و زیارت در دسترس قرار گرفته و متقاضیان زیارت اربعین برای تشرف باید در این سامانه ثبت‌نام کنند. بیش از ۶۰ درصد زائران اربعین آقایان هستند حمیدرضا محمدی، دبیر کمیته ثبت‌نام و اعزام ستاد مرکزی اربعین با اشاره به اینکه تاکنون یک میلیون و ۲۱۶ هزار نفر در سامانه سماح ثبت‌نام کرده‌اند، می‌گوید: از این تعداد ۷۶۳ هزار نفر آقایان و ۴۵۳ هزار نفر بانوان هستند. هر ساله زائران ۱۸ استان کشور از مرز مهران به زیارت اربعین می‌روند که امسال هم همچنان مرز مهران به عنوان پر متقاضی‌ترین مرز خروجی برای ایام اربعین به شمار می‌رود.  سامانه سماح ۴۸ هزار نفرمتقاضی سفر هوایی در ایام اربعین هستند محمدی می‌افزاید: مرزهای زمینی مهران، خسروی، شلمچه، چذابه، تمرچین و باشماق به ترتیب با ۷۹۷، ۶۰، ۴۲، ۵۹، ۱۱ و ۱۰ هزار متقاضی پرترددترین مرز در ایام اربعین است. همچنین ۴۸ هزار نفر تاکنون برای سفر به عراق در اربعین مرز هوایی را انتخاب کرده‌اند. با آغاز عملیات اربعین از روز گذشته، مرزهای ۶گانه آماده تردد زائران اربعین شده‌اند و در مرزهایی همچون مهران، شلمچه و خسروی تعداد گیت‌های خروجی افزایش یافته است. همچنین موکب‌هایی در اطراف پایانه‌های مرزی راه‌اندازی شده و به زائران خدمات‌رسانی می‌کنند. به گزارش فارس، زائران برای سفر اربعین باید در سامانه سماح ثبت‌نام کنند. دلیل اصلی برای الزام به ثبت‌نام در این سامانه پرداخت بیمه و استفاده از مزایای آن است. امسال زائران می‌توانند بیمه ۳۵، ۴۵ و ۵۵ هزار تومانی با سقف تعهدات مختلف را در سامانه سماح انتخاب و هزینه آن را پرداخت کنند. پس از آن کارت زائر برای متقاضیان زیارت اربعین صادر می‌شود. کیو آر کد درج شده روی آن برای شناسایی زائران و مفقود نشدن وسایل آنهاست. برای همین هم مسؤولان از زائران خواسته‌اند که کیو آر کد را پرینت کرده و در وسایل خود به ویژه تلفن همراه بچسبانند. پایان پیام/


",culture,"۱۱:۴۷
                                        ۱۴۰۲-۵-۲۸"
231,"
                                        پژوهشگر تاریخ: کودتای 28 مرداد ما را 200 سال به عقب بُرد+عکس
                                    ","
به گزارش خبرنگار حوزه تاریخ خبرگزاری فارس، هفتاد سال از روز ۲۸ مرداد سال ۱۳۳۲ می‌گذرد. روزی که دولت ملی دکتر محمد مصدق با دخالت و برنامه‌ریزی دولت‌های بریتانیا و آمریکا و عوامل داخلی‌شان سرنگون شد. کودتای ۲۸ مرداد طلیعه بازگشت دوباره استبداد و دیکتاتوری پهلوی در سپهر سیاست و اجتماع ایرانی بود. این کودتا یکی از مهم‌ترین و سرنوشت‌ساز‌ترین حوادث سیاسی تاریخ معاصر ایران و سرمنشاء بسیاری از مصائب و حوادث تلخ تاریخ این سرزمین به شمار می‌آید.  دولت انگلیس پس از ملی شدن صنعت نفت، به جهت از دست‌دادن یکی از منابع عمده ارزی خود، لحظه‌ای از توطئه علیه دولت مصدق دست برنداشت. ملی کردن صنعت نفت، مصدق و جبهه ملی را رویاروی دولت انگلیس قرار داد و در نهایت انگلیس را به این نتیجه رساند که تنها راه‌حل مسأله نفت، سرنگونی دولت مصدق است. اما به جهت موقعیت بین‌المللی و قرار داشتن در جایگاه درجه دوم از قدرت در فرایند امر مذکور، ناگزیر از جلب موافقت و همراهی یک قدرت درجه یک بود. به همین منظور با عنوان کردن خطر کمونیزم سعی در متقاعد کردن آمریکا کرد. سرانجام این کودتا در ایران، سقوط دولت ملی مصدق و بازگشت دیکتاتوری خشن و سرسختانه پهلوی پس از سال‌ها به عرصه اجتماع ایران بود. برای بررسی این رخداد با قاسم تبریزی پژوهشگر حوزه تاریخ معاصر گفت‌وگویی داشتیم که در ادامه حاصل کار را می‌خوانید.   قاسم تبریزی  ایجاد فضای باز سیاسی پس از سقوط دیکتاتور پهلوی زیر سایه اشغال متفقین علل و عوامل سیاسی و اجتماعی کودتای ۲۸ مرداد چه بود؟  بازنده اصلی این کودتا، نه دولت مصدق که مردم ایران بودند. مردمی که با کلی امید از سال ۱۳۲۷ دست به اقدامات ضداستعماری زدند و برای روی کار آمدن یک دولت ملی تلاش کردند؛ ناگهان با دو قدرت آمریکا و بریتانیا روبه‌روشدند که یک روزه تمام دستاورهای آنان را برهم زد و بار دیگر استبداد داخلی و استعمار خارجی را به ایران وارد کرد  پس از جنگ‌جهانی دوم و اشغال ایران توسط سه دولت متجاوز بریتانیا، آمریکا و اتحاد جماهیر شوروی سوسیالیستی، کشور ما به مدت چهار سال تحت سیطره اشغال و نفوذ بیگانگان قرار گرفت که در این بین، ورود قحطی و بعضی ناملایمات سیاسی و اجتماعی، حاصل این استعمار پساجنگی و قرار گرفتن زیر چکمه اشغال خارجی‌ها بود. اما با تمام این اوصاف، مردم ایران شاهد آن بودند که در چنین وضعیتی استبداد ۲۰ ساله رضاخان پایان یافته است و سیاست‌های خشن و ضداسلامی این شاه سرکش تمام شده است. این موقعیتی برای مردم ایران شد که از لحاظ آزادی‌های سیاسی، مطبوعاتی و حزبی، نسبت به قبل شرایط مساعدتری پیدا کنند و بتوانند فعالیت‌های خود را بنا به عقاید و افکار سیاسی پیگیر شوند. رؤیای به دست گرفتن سرنوشت کشور در فضای باز سیاسی و اجتماعی، چیزی بود که ایرانیان را نسبت به آینده امیدوار می‌کرد و به تکاپو درمی‌آورد. ایجاد احزاب گوناگون سیاسی، رشد مطبوعات و رسانه‌ها و از سرگیری برگزاری مراسم‌های دینی از جمله پیامدهای سقوط دیکتاتوری رضاخان بود.  روزولت، چرچیل و استالین در کنفرانس تهران ظهور قدرت استعماری جدید در منطقه در سوی دیگر این سال‌ها مصادف شده بود با پایان قرارداد «دارسی اول» و این بدان معنا بود که نفت ایران پس از ۶۰ سال باید به خود ملت برمی‌گشت. اما در همین بین، خطری تازه، مردم ایران و اساساً ملل مسلمان منطقه را تهدید می‌کرد. جنگ‌جهانی دوم فرصتی برای به میدان آمدن یک قدرت استعماری جدید شد. آمریکا، که تا پیش از جنگ جهانی چندان در منطقه ما، فعالیت خاصی نداشت، در کشاکش جنگ فرصت یافت تا سیطره سیاسی و نظامی‌اش را در جای‌جای جهان گسترش دهد و یکی از همین مناطق که از قضا برای سیاسیون آمریکایی طعمه‌ای مناسب و خوب بود، ایران ماست. از همین جهت پس از شهریور ۲۰؛ که ایران به اشغال متفقین درآمد آمریکایی‌ها نفوذ و گستره منافشان در ایران را بیشتر و بیشتر کردند.   کودتای ۲۸ مرداد؛ امید را به یأس تبدیل کرد و سر آغاز ۲۵ سال دیکتاتوری برای حکومتی شد که به کمک غرب و نیروها ساواک، خون مردم را در شیشه کرده بودند. فضای پساکودتا، سفره‌ای را پهن کرد که هرکس از ایران به عنوان منطقه‌ای که در شاهراه جهان قرار دارد، بهره‌ای می‌برد. مسأله به این هم محدود نشد و جریان استعمار برای پیش‌برد اهدافش کار را به جایی رساند که ایران را همسو با اسرائیل علیه جهان اسلام قرار داد  کودتایی که ۲۵ سال در ایران ادامه داشت علت اصلی کودتا علیه دولت مصدق چه بود؟ اساساً طرح کودتا به این جهت است تا مردمی که سالیان سال طعم استعمار و استثمار غربی‌ها را چشیده‌اند و می‌خواهند به سمت استقلال و آزادی به حرکت دربیایند؛ بار دیگر اسیر زنجیر بیگانگان شوند تا مبادا منافع این استعمارگران به وسیله این رشد سیاسی و اجتماعی به خطر بیفتد. برای همین پس از فعالیت‌های استقلال‌خواهانه دولت مصدق مثل نهضت ملی شدن صنعت نفت، کودتایی در کشور رخ داد که مدت زمان آن ۲۵ سال طول کشید. تصور غلطی است اگر کودتای آمریکایی‌ها را مختص به یک روز بدانیم، از ۲۸ مرداد سال ۱۳۳۲ تا ۲۲ بهمن سال ۱۳۵۷ این کودتای آمریکایی ادامه اشت.  مردم، بازنده اصلی کودتای آمریکایی ـ انگلیسی ۲۸ مرداد بودند بازنده اصلی این کودتا، نه دولت مصدق که مردم ایران بودند. مردمی که با کلی امید از سال ۱۳۲۷ دست به اقدامات ضداستعماری زدند و برای روی کار آمدن یک دولت ملی، تلاش کردند؛ ناگهان با دو قدرت آمریکا و بریتانیا روبه‌روشدند که یک روزه تمام دستاورهای آنان را برهم زد و بار دیگر استبداد داخلی و استعمار خارجی را به ایران وارد کرد.   شعبان جعفری معروف به شعبان بی‌مخ از کودتاچیان معروف ۲۸ مرداد مصدق به سمت حذف نیروهای اسلامی رفت و بدنه حمایتگر خود را از دست داد آیا امکان جلوگیری از وقوع کودتا توسط دولت مصدق وجود نداشت؟ امکان این امر وجود داشت اما اگر روند کار دکتر مصدق مثل همان چیزی بود که تا قبل از ۳۰ تیر ۱۳۳۱ داشت.دکتر مصدق بدون اطلاعِ جبهه ملی و آیت‌الله کاشانی، ناگهان با یک استعفا از نخست‌وزیری کنار رفت. این کار مصدق موجب شد آیت‌الله کاشانی به همراه سایر نیروهای ضداستعماری برخلاف میل انگلیسی‌ها قیام 30تیر را خلق کنند و بار دیگر این نخست‌وزیر مستعفی را به روی کار بیاورند.  آیت‌الله کاشانی در این بین، حتی شاه و قوام‌السلطنه را هم تهدید کرد و مردم را به کف میدان‌ها فراخواند. مردم با قیام ۳۰ تیر بار دیگر مصدق را به روی کار آوردند.   اثرات سیاسی و اجتماعی این رویداد نحس به قدری سنگین بود که می‌توان گفت سرکوب قیام ۱۵ خرداد، کشتار ۱۷ شهریور، کشتار ۲۹ بهمن تبریز، حمله به حوزه‌های علمیه، روی کار آمدن نیروهای رادیکال مثل مجاهدین خلق و چریک‌های فدایی و... همگی نتیجه کودتای استعماری ۲۸ مرداد بود که فضای جامعه ما را تا این حد مشوش و متشنج کرد​  این اتفاق شروع اوج‌گیری اختلافات مصدق و کاشانی بود و راه را به جایی برد که روزبه‌روز این شکاف بیشتر و بیشتر می‌شد. از شهریور این سال، دولت روزبه‌روز از جریان اسلامی فاصله گرفت و با اخذ سیاست غلط در قبال جریانات دینی، فضا را متشنج کرد. اولین کاری که مصدق کرد، حذف نیروهای مذهبی بود، به طور مثال مصدق دست به زندانی کردن و حبس نیروهای فدائیان اسلام زد. کاشانی را ترور شخصیتی کرد و دستور تبعید بعضی از علما را داد. در وهله دوم، مصدق مجلس ملی را منحل کرده و خلاف قانون مشروطه پیش می‌رفت. در حالی که خود او برآمده از مجلس بود و دولت ذیل مجلس قرار داشت، در یک حرکت غیرمنتظره مجلس را منحل کرد. در حقیقت حق چنین کاری را نداشت. سومین کاری را هم که به خطا مصدق انجام داد، طرح موضوع رفراندوم بود؛ در صورتی‌که کشور ما قانون اساسی داشت و رفراندوم در زمانی مطرح می‌شود که کشور در آستانه انقلاب است.  کودتا موجب شد ایران و اسرائیل در یک جبهه قرار گیرند تمامی این کارها فضا را به سمتی برد که بین نیروهای ضداستعماری ایران، شکاف و تفرقه به وجود بیاید و راه‌ را برای آمریکای و انگلیس باز کند. در نتیجه کودتایی رقم که ضربه اصلی‌اش را مردم دیدند. کودتای ۲۸ مرداد؛ امید را به یأس تبدیل کرد و سرآغاز ۲۵ سال دیکتاتوری برای حکومتی شد که به کمک غرب و نیروها ساواک، خون مردم را در شیشه کرد. فضای پساکودتا، سفره‌ای را پهن کرد که هرکس از ایران به عنوان منطقه‌ای که در شاهراه جهان قرار دارد، بهره‌ای می‌برد. مسأله به این هم محدود نشد و جریان استعمار برای پیش‌برد اهدافش، کار را به جایی رساند که ایران را همسو با اسرائیل علیه جهان اسلام قرار داد.  اثرات شوم کودتای پهلوی‌ها کودتای ۲۸ مرداد دست غرب را برای نفوذ و دخالت در ایران به قدری باز گذاشت که از ارتش تا مطبوعات ایران در اختیار آنان قرار گرفت. نابودی کشاورزی ایران، پیش‌برد برنامه‌های فرهنگی غربی، مصرف‌زده کردن جامعه، قطع خودکفایی در کشاوزی و دامداری و روی آوردن به واردات و... همگی اثراتی بود که این کودتای شوم بر کشور و مردم ایران گذاشت و سایه سیاه وابستگی را بیش از پیش در سپهر سیاسی ایران گستراند. به عقیده من این کودتا ۲۰۰ سال مردم ایران را به عقب بازگرداند.  مصدق، پل‌های پشت سر را خراب کرده بود آیا جریانات اسلامی می‌توانستند به دولت دکتر مصدق کمک کنند؟ جریانات اسلامی تمایل کمک به دولت مصدق را داشتند؛ کما اینکه خود آیت‌الله کاشانی در یک نامه، هشدار وقوع کودتا را داده و آمادگی خود را برای همراهی با مصدق اعلام کرده بود. اما شرایط طوری نبود که بشود نیروهای اسلامی به پشتیبانی مصدق دربیایند، چرا که خود دولت طی روندی تمام نیروهای اسلامی را سرکوب کرده و آنان را از عرصه اجتماع بیرون راند. مثلاً، مجتبی نواب صفوی که خود از نیروهای ضداستعماری به حساب می‌آمد و مجاهدت‌های زیادی علیه شاه از خود بروز داده بود، توسط دولت مصدق به مدت ۲۰ ماه در زندان حبس بود. همچنین مصدق بسیاری از علما را تبعید کرده بود و آنان را به حاشیه کشانده بود. تمام این امور موجب شد، امکان یاری‌رسانی به مصدق سلب شود و او در موضوع کودتا شکست بخورد.   مصدق در دادگاه خون‌ریزی‌هایی در امتداد کودتای ۲۸ مرداد  البته در تمامی این قضایا باید انگشت اتهام را به سمت آمریکا و انگلیس بُرد. اثرات سیاسی و اجتماعی این رویداد نحس به قدری سنگین بود که می‌توان گفت سرکوب قیام ۱۵ خرداد، کشتار ۱۷ شهریور در تهران، کشتار ۲۹ بهمن در تبریز، حمله به حوزه‌های علمیه، روی کار آمدن نیروهای رادیکال مثل مجاهدین خلق و چریک‌های فدایی و... همگی نتیجه کودتای استعماری ۲۸ مرداد بود که فضای جامعه ما را تا این حد مشوش و متشنج کرد.  پایان پیام/ 


",culture,"۰۰:۱۵
                                        ۱۴۰۲-۵-۲۸"
232,"
                                        انصاریان: جوانان به جای افراد خالی از معنویت، حضرت عباس(ع) را الگو بگیرند+فیلم
                                    ","
به گزارش خبرنگار حوزه مسجد و هیأت خبرگزاری فارس، حجت‌الاسلام والمسلمین حسین انصاریان استاد حوزه علمیه و مفسر قرآن کریم در سخنرانی‌ به مناسبت ماه محرم برای شناخت بهتر امام حسین(ع) به موضوع  «ارزیابی شخصیت قمربنی‌هاشم (ع) در کلام معصومین (ع)» پرداخت. شخصیت عظمای قمربنی‌هاشم(ع) در نظر زین‌العابدین(ع) وی در این خصوص اظهارداشت: ایشان حدود ۳۴-۳۵ سالگی به شهادت رسید و انسان شگفت‌زده می‌شود که یک نفر در ۳۴ سال سن، یعنی در وقت محدودی به کجا رسید و چه عظمت و شخصیتی پیدا کرد! وجود مبارک حضرت زین‌العابدین(ع) که خودشان از دوسالگی با قمربنی‌هاشم(ع) زندگی کرده‌اند تا روز عاشورا، چون به شخصیت عموی بزرگوارشان آگاه بودند، درباره قمربنی‌هاشم(ع) می‌فرمایند:«کانَ عَمّی العَبّاسُ بنُ عَلِىٍّ نافِذَ البَصیرَةِ» عموی من در روشن‌بینی نسبت به همه حقایق، یک روشن‌بینی نافذی داشت؛ یعنی او می‌توانست عمق همه حقایق را با چشم سر و چشم دل مشاهده کند. دین و ایمانی استوار انصاریان ادامه داد: ایشان می‌فرماید: «صٌلبَ الإِیمانِ» دین و ایمان عموی من، استوار و غیرقابل تغییر بود؛ نه حوادث شیرین، نه حوادث تلخ، نه مصائب و نه سختی‌ها، بر ایمان عموی من اثری نداشت. ما هم الآن در روزگاری زندگی می‌کنیم که با حوادث تلخی مثل گرانی، مشکلات پیچیده و تحریم‌ها روبه‌رو هستیم، اجازه ندهیم که به ایمان و رابطه ما با پروردگار لطمه بخورد. معیّت با سیدالشهدا(ع) در جهاد فی سبیل‌الله این مفسر قرآن کریم گفت: «جاهَدَ مَعَ أبى عَبدِاللّه» با حضرت سیدالشهدا(ع) در جهاد در راه خدا معیّت داشت؛ جهاد همه‌جانبه با مال و جان و وجودش. جهاد چه افتخار عظیمی است و جهاد همراه حضرت سیدالشهدا(ع) چه افتخار عظیم‌تری است! وی افزود: شیخ مفید نقل می‌کند: ابی‌عبدالله(ع) در عصر روز تاسوعا کاری داشتند که قمربنی‌هاشم(ع) باید آن کار را انجام می‌داد؛ حضرت سیدالشهدا(ع) برادر را صدا کردند و وقتی با یک دنیا ادب در کنار ابی‌عبدالله(ع) قرار گرفت، حضرت به او فرمودند: «بنَفْسی اَنْتَ» جان من فدای تو باد! در اوج حوادث سخت قرار گرفت و ایمان او به همان استحکامی که داشت، باقی ماند. ادای مسئولیت به نحو احسن انصاریان گفت: «وأبلی بَلاءً حَسَناً» این جمله‌ای است که زین‌العابدین(ع) درباره عموی بزرگوارشان فرموده‌اند! عموی من از عهده هر مسئولیت الهی، قرآنی، شرعی، دینی، اخلاقی، خانوادگی و اجتماعی به‌خوبی برآمد. آنچه برعهده‌اش بود، به‌خوبی از عهده آن برآمد؛ یعنی در امر عمل به دین، اخلاق، عبادت و خدمت، تا حدی که می‌شد و با وقت کم، در حد تربیت فرزندش عبیدالله‌بن‌عباس، مسئولیتش را ادا کرد. این استاد اخلاق تصریح کرد: پیامبر(ص) می‌فرمایند: «حاسِبُوا اَنْفُسَکُم قبلَ اَن تُحاسَبُوا» خودتان به حساب خودتان برسید، قبل از اینکه شما را در پیشگاه خدا برای حسابرسی ببرند. «وَزِنُواها قبلَ اَنْ تُوزَنُوا» خودتان خودتان را وزن کنید و اعمال، رفتار و اخلاقتان را بسنجید، قبل از اینکه شما را در قیامت و پیشگاه خدا مورد سنجش قرار بدهند. وی افزود: قمربنی‌هاشم(ع) این‌قدر زیبا زندگی کرد و آن‌قدر زیبا مسئولیتش را ادا کرد که امیرالمؤمنین(ع) می‌فرمایند: اینهایی که در کربلا با حسین من شهید می‌شوند، در قیامت حساب ندارند. اینها با پرونده‌ای وارد قیامت می‌شوند که حسابرسی ندارد؛ چون طبق دستورات حق در قرآن، حساب خودشان را رسیدگی کرده‌اند.  ارزیابی امام صادق(ع) از وجود قمربنی‌هاشم(ع) انصاریان گفت: بعد از کلام زین‌العابدین(ع)، به فرمایشات وجود مبارک امام صادق(ع) درباره قمربنی‌هاشم(ع) می‌رسیم؛ ببینید امام چگونه وجود مقدس ابوالفضل‌العباس(ع) را ارزیابی می‌کنند! با سلام و درود بر قمربنی‌هاشم(ع) شروع می‌کنند: «السَّلامُ عَلَیْکَ أَیُّهَا الْعَبْدُ الصَّالِحُ». «صالح» در لغت، یعنی پسندیده و شایسته، کامل، تام و خالص. حضرت می‌فرمایند: عموجان، آنچه خوبان همه داشتند، تو به‌تنهایی داشتی و عبد صالح پروردگار بودی.  این استاد حوزه علمیه افزود: «الْمُطِیعُ لِلَّهِ وَ لِرَسُولِهِ» تو با همه وجودت مطیع خدا و پیغمبر خدا بودی. ثمره اطاعت از خدا و پیغمبر در قرآن بیان شده است که پروردگار می‌فرماید: «وَمَنْ یُطِعِ اللَّهَ وَالرَّسُولَ فَأُولَٰئِکَ مَعَ الَّذِینَ أَنْعَمَ اللَّهُ عَلَیْهِمْ مِنَ النَّبِیِّینَ وَالصِّدِّیقِینَ وَالشُّهَدَاءِ وَالصَّالِحِینَ»(سوره نساء، آیه ۶۹). «الْمُطِیعُ لِلَّهِ وَ لِرَسُولِهِ» یعنی ای پسر امیرالمؤمنین(ع)، قمربنی‌هاشم! تو در فردای قیامت به اراده خداوند هم‌نشین همه پیامبران، صدیقین، شهدا و صالحین هستی.  مقام ویژه قمربنی‌هاشم(ع) در قیامت وی در پایان سخنان خود گفت: زین‌العابدین(ع) می‌فرمایند: پروردگار در قیامت مقامی از قدرت به عمویم قمربنی‌هاشم داده که می‌تواند با فرشتگان الهی در هر جای بهشت پرواز کند. چقدر عالی است که همه شما جوان‌ها به جای الگوگرفتن از افراد خارجی و داخلی‌هایی که خیلی مایه‌های الهی و معنوی ندارند، قمربنی‌هاشم(ع) را که جوان بود، الگوی خودتان قرار بدهید و فضایی را برای پرواز خودتان در پیشگاه خدا با الگوگرفتن از او ایجاد کنید. فیلم این سخنان را در ادامه ببینید:       پایان پیام/


",culture,"۰۱:۰۱
                                        ۱۴۰۲-۵-۲۸"
233,"
                                        کتاب «حیدر» برای چهل و هفتمین بار تجدید چاپ شد
                                    ","
به گزارش خبرنگار کتاب و ادبیات خبرگزاری فارس، کتاب «حیدر» برای چهل و هفتمین بار توسط انتشارات کتابستان منتشر شد. ‎کتاب «حیدر» اثری است در سبک داستانی به قلم آزاده اسکندری که شیوه‌ای روایی جدید را برای به تصویر کشیدن زندگی امیرالمؤمنین علی (ع) به کار گرفته است.  ‎ آنچه در کتاب سیصد و بیست صفحه‌ای «حیدر» به قلم آزاده اسکندری با آن رو به رو هستیم، قصه‌ای است با روایت خطی و مشخص، که از تطبیق میان صدها منبع روایی شیعه و اهل سنت، به دست آمده و به جز این منابع مشخص که با نشانی دقیق به خواننده معرفی شده‌اند، باقی مطالب داستان حاصل فضاسازی و قصه پردازی شخصی نویسنده است.  «حیدر» به طور ویژه به بازه زمانی ۹ ساله از زندگی عارفانه و عاشقانه امیرالمؤمنین علی (ع) و حضرت فاطمه (س) می‌پردازد. داستان از زبان خود امیرالمؤمنین روایت می‌شود و به این ترتیب خواننده از دریچه نگاه مولای متقیان با حوادث سال‌های دوم تا یازدهم هجرت آشنا می‌شود. ‎این کتاب در ۳۲۰ صفحه و با قیمت ۱۷۵ هزار تومان روانه بازار نشر شده است‎. پایان پیام/


",culture,"۰۹:۳۱
                                        ۱۴۰۲-۵-۲۸"
234,"
                                        «سیطره» خاطرات هفت سال نفوذ به گروهک کومله دوشنبه رونمایی می‌شود
                                    ","
به گزارش خبرنگار کتاب و ادبیات خبرگزاری فارس، کتاب «سیطره» خاطرات هفت سال نفوذ «نادر کیانی» از نیروهای انقلابی ایران به قلب گروهک کومُله در حوزه هنری رونمایی می‌شود. در این برنامه که روز دوشنبه ۳۰ مردادماه در تالار مهر حوزه هنری برگزار خواهد شد، علاوه بر حضور نویسنده، جمعی از مقامات سیاسی، فعالان فرهنگی، اصحاب رسانه و خانواده‌های شهدای ترور نیز حضور خواهند داشت. «سیطره» جدیدترین اثر کیانوش گلزار راغب، خاطرات هفت سال نفوذ «نادر کیانی» از نیروهای انقلابی ایران به اردوگاه حزب دموکرات کردستان و سازمان کومله در اقلیم کردستان عراق است که تا سطوح عالی سازمانی و مسؤول پذیرش این سازمان رشد می‌کند. او با دسترسی به اطلاعات ویژه درون گروهی، گرفتار زندان اقلیم کردستان شده و در نهایت با تحمل رنج و مرارت فراوان به کشور باز می‌گردد و ثمره سال‌ها تلاش و مجاهدت خود را در خدمت نظام جمهوری اسلامی ایران قرار می‌دهد.  کتاب «سیطره» اردیبهشت ماه سال جاری همزمان با نمایشگاه کتاب از سوی انتشارات سوره مهر چاپ و روانه بازار شد. از همه علاقه‌مندان دعوت می‌شود در مراسم رونمایی کتاب «سیطره» که روز دوشنبه ۳۰ مرداد ساعت ۱۵ در سالن مهر حوزه هنری برگزار می‌شود، شرکت کنند. پایان پیام/


",culture,"۱۲:۴۸
                                        ۱۴۰۲-۵-۲۸"
235,"
                                        همه اقدامات برای فراهم کردن سفر اربعین از طریق مرزهای زمینی
                                    ","
به گزارش خبرنگار حج و زیارت خبرگزاری فارس، بسیاری از مشتاقان زیارت امام حسین علیه‌السلام یک سال منتظر می‌مانند تا در ایام اربعین به کربلا بروند. امسال برنامه‌ریزی‌ برای پذیرایی از زائران اربعین پیش‌بینی شده و مردم عراق هم از ایرانیان برای حضور در این حماسه بزرگ دعوت کرده‌اند. بر اساس گزارش‌ها، حدود ۹۵ درصد زائران اربعین به صورت زمینی به عراق می‌روند. بازه زمانی اربعین هم حدود ۲۵ روز در نظر گرفته شده است.   پیاده‌روی اربعین ۱۴۰۲ در حوالی شهر بصره با توجه به ظرفیت محدود سیستم حمل و نقل عمومی، از پرواز، اتوبوس و قطار و البته هزینه بالای آن‌ها (اینجا بخوانید)، بسیاری از زائران با خودروی شخصی به سوی مرزها می‌روند. قیمت اتوبوس‌ها با توجه به اینکه یک طرف خالی می‌رود، ۲ برابر ایام عادی قیمت‌گذاری شده است. بر همین اساس هم شاید سفر به شهرهای مرزی برای زیارت اربعین با خودروی شخصی به صرفه‌تر از اتوبوس و سایر وسایل حمل و نقل عمومی باشد. البته تحمل ترافیک یا حتی خستگی پس از بازگشت از زیارت اربعین را هم برای سفر با خودروی شخصی نباید نادیده گرفت. نیمی از ظرفیت اتوبوس‌ها به مرز مهران اختصاص دارد سال گذشته ۵۰ درصد از اتوبوس‌ها به مرز مهران، ۴۰ درصد به مرز شلمچه و چذابه و ۱۰ درصد به مرز خسروی، باشماق و تمرچین رفتند که امسال با توجه به هوای خنک در مرزهای شمال غربی کشور، پیش‌بینی شده تا ۲۵ درصد اتوبوس‌ها به مرزهای تمرچین، باشماق و خسروی بروند تا توزیع مکانی هم برقرار شود. البته ظرفیت اتوبوس‌ها به سمت مرز مهران با توجه به بالا بودن تقاضا کاهش نخواهد یافت. سال گذشته ۸ هزار دستگاه اتوبوس برای تردد زائران اربعین در نظر گرفته شده بود که امسال یک هزار دستگاه اتوبوس به دلیل نداشتن ایمنی مناسب از سیستم حمل و نقل عمومی خارج شده‌اند. همین امر هم موجب شد تا وزارت راه و شهرسازی اقدام به اجاره اتوبوس برای زائران اربعین از سایر کشورها همچون ترکیه کند. از طرفی هم به زائران پاکستانی مجوز دادند تا با خودروهای اجاره شده وارد خاک ایران شده و به سوی شهرهای مرزی بروند. البته زائران پاکستانی باید از مرز چذابه وارد عراق شوند.  در حال حاضر ۷ هزار اتوبوس برای جابجایی زائران اربعین در نظر گرفته شده است که با در نظر گرفتن اتوبوس‌های برخی وزارتخانه‌ها و کشورهای پاکستان و ترکیه، این تعداد افزایش خواهد یافت. البته شهریار افندی‌زاده، معاون حمل ونقل وزیر راه و شهرسازی می‌گوید: بلیت اتوبوس‌ها به مرور عرضه می‌شود و با تکمیل ظرفیت برخی اتوبوس‌ها با توجه به نیاز زائران، بلیت اتوبوس جدید در سایت‌های مصوب جایگزین خواهد شد. ۲۲ درصد زائران اربعین ۱۴۰۱ با اتوبوس عازم مرزها شدند وی  با بیان اینکه سال گذشته ۲۲ درصد از زائران سفر زمینی به عراق در ایام اربعین از طریق اتوبوس‌ها عازم مرزها شدند، می‌گوید: با توجه به آمارهای سال گذشته، بیشتر زائران با خودروی شخصی راهی مرزهای زمینی می‌شوند. بر همین اساس ما در کنار افزایش کنترل و نظارت در جاده‌ها، سعی کردیم علائم راهنمایی و رانندگی را به ویژه در شهرهای مرزی بیشتر کنیم تا زائران دچار مشکل نشوند. افندی‌زاده به راه‌اندازی پویشی با عنوان «زائر هم‌پیما» اشاره کرده و می‌افزاید: در این پویش افرادی که با خودروی شخصی راهی مرزها هستند و جای خالی دارند، می‌توانند با مراجعه به برنامه «به همراه» درخواست خود را ثبت کند. از طرفی افرادی که برای رفتن به مرز خودرو ندارند، می‌توانند با توجه به شرایط با ماشین سایر زائران تا مرز خروجی همراه شوند.  افزایش ظرفیت پارکینگ‌ها در شهرهای مرزی برای این منظور هم ظرفیت پارکینگ‌ها در مرزها افزایش یافته تا زائران بتوانند از شهرهای مختلف به سوی مرزها رفته و ماشین‌های خود را پارک و پس از آن با اتوبوس‌های موجود به سوی نقطه صفر مرزی حرکت کنند. در مرز مهران، ظرفیت پارکینگ‌ها بیش از ۱۵ هکتار افزایش یافته و آماده استقرار ۱۸۰ هزار خودرو است. در سایر مرزها همچون شلمچه و خسروی نیز وضعیت پارکینگ‌ها بهتر از سال گذشته شده است. ستاد مرکزی اربعین هزینه پارکینگ‌ها را ۲۵ هزار تومان اعلام کرده است. بر همین اساس اگر زائران ۱۰ روز هم در عراق حضور داشته باشند، برای این مدت باید ۲۵۰ هزار تومان به عنوان هزینه پارکینگ بپردازند. سال گذشته هزینه پارکینگ به ازای یک شبانه‌‍روز ۱۰ هزار تومان بود. علاوه بر این، در روزهای اخیر موضوع استفاده از تاکسی‌های اینترنتی برای سفر به سوی شهرهای مرزی مطرح شده است و برخی هم با مقایسه قیمت‌های سفر با تاکسی‌های اینترنتی آن را به صرفه‌تر از هزینه سفر با اتوبوس‌ها می‌دانند. اختصاص ۱۰۰ هزار وسیله نقلیه برای زائران اربعین توسط ۳ تاکسی اینترنتی در همین رابطه افندی‌زاده می‌گوید: با توجه به کمبود سیستم حمل و نقل عمومی سعی کردیم از ظرفیت‌های مختلف استفاده کنیم. بر همین اساس مقرر شد تپسی، اسنپ و ماکسیم ۱۰۰ هزار وسیله نقلیه برای سفر به مرزها با ایمنی مورد نظر فعال کنند. البته سفر با تاکسی‌های اینترنتی باید گروهی انجام شود تا برای زائران صرفه اقتصادی بیشتری داشته باشد. هزینه تردد از شهرهای مختلف تا مرزها هم هنوز قطعی نشده، اما سعی داریم با تخفیف هزینه‌ها را درنظر بگیریم.  همه ظرفیت سیستم حمل و نقل را به مسیرهای مرزی اربعین اختصاص ندادیم رضا نفیسی، دبیر کمیته حمل‌ونقل و سوخت ستاد مرکزی اربعین با بیان اینکه ما همه ظرفیت سیستم حمل و نقل را در مسیرهای مرزی قرار نداده‌ایم، می‌گوید: شهریور آخرین ماه تابستان است و برخی در این ایام به شهرهای مختلف سفر می‌کنند. بر همین اساس ما در همه مسیرها وسایل حمل و نقل عمومی داریم.  عرضه گران‌‌تر از نرخ مصوب بلیت پرواز، متوجه ایرلاین‌هاست در زمینه پروازها هم این امر صدق می‌کند؛ به طوری که ۳ هزار پرواز برای بغداد و نجف مجوز گرفته است. معاون حمل ونقل وزیر راه و شهرسازی می‌گوید: مسؤولیت فروش بلیت به ایرلاین‌ها سپرده شده است. عرضه گران‌‌تر از نرخ مصوب بلیت پرواز، متوجه ایرلاین‌هاست و سازمان هواپیمایی مسؤولیت کنترل قیمت‌ها را بر عهده دارد. همچنین ۸۰ درصد پروازها به نجف و ۲۰ درصد به بغداد است. افندی‌زاده می‌افزاید: سال گذشته ۶۵ درصد سفرهای هوایی اربعین از فرودگام امام خمینی (ره) انجام گرفت امسال ۲۵ فرودگاه آمادگی پرواز اربعین دارند که معمولا ۱۵ تا ۱۷ فرودگاه متناسب با آمادگی ایرلاین‌ها، پرواز اربعین خواهند داشت.  ارائه خدمات به زائران تا ۵ روز پس از اربعین مسؤولان ستاد مرکزی اربعین از زائران می‌خواهند که زودتر به زیارت اربعین رفته و قبل از پیک زمانی به کشور بازگردند تا در ترددها با مشکل مواجه نشوند. امسال قرار است تا ۵ روز بعد از اربعین خدمات به زائران ارائه شود. سال گذشته ۳ روز بعد از اربعین خدمات از حمل و نقل تا موکب‌ها فعال بودند. به گزارش فارس، بر اساس تصمیم ستاد مرکزی اربعین، عوارض آزادراهی هم دیگر از زائران اربعین که با خودروی شخصی عازم زیارت اربعین می‌شوند، اخذ نمی‌‍شود و این روند تا ۲۰ شهریور ادامه دارد. پایان پیام/


",culture,"۰۰:۳۰
                                        ۱۴۰۲-۶-۱"
236,"
                                        اول صفر سال 61؛ روزی که بنی‌امیه عید اعلام کرد!+عکس و فیلم
                                    ","
به گزارش خبرنگار حوزه مسجد و هیأت خبرگزاری فارس، روز اول صفر سال ۶۱ هجری همان روزی بود که کاروان اسیران کربلا که در رأس آن‌ها امام سجاد علیه‌السلام و حضرت زینب سلام‌الله علیها حضور داشتند، وارد شهر شام شد. همان شهری که هر زمان از امام سجاد علیه السلام سؤال می‌شد سخت‌ترین وقایع طول راه اسارت شما چه زمان بود، آن حضرت با چشمان گریان و اشک‌آلود چندین بار می‌فرمودند: «الشام، الشام».     زمینه - الشام الشام الشام - حسین طاهری   حرکت کاروان به شام بعد از اینکه امام حسین علیه‌السلام و یاران آن حضرت در روز عاشورا یعنی دهم محرم سال ۶۱ هجری در صحرای کربلا در برابر لشکری خون‌خوار، شیطانی و سفاک به فرماندهی عمر بن سعد ایستادند و به مبارزه پرداختند. به دستور یزید بن معاویه و عبیدالله بن زیاد به شهادت رسیدند. خانواده آن حضرت که شامل حدود ۸۴ نفر می‌شدند، به اسارت گرفته شد. این کاروان به دستور ابن زیاد به کوفه برده شدند و حدود هفت روز در کوفه در اسارت به سر می‌بردند. بعد از این مدت، آن بزرگان را در همان حالت اسارت و با لباس‌های مندرس و درحالی‌ که به‌ شدت عزادار بودند، به سوی شام فرستادند تا در مجلس یزید ملعون حاضر شوند.  سرها همراه کاروان اسرا راهی شام شد شرایط کاروان اسرا در مسیر کوفه تا شام، حالتی سخت و آزاردهنده داشت. به طوری که سر مبارک شهیدان کربلا را روی نیزه پیشاپیش آن‌ها حرکت می‌دادند و اسرا را با زنجیرهایی به یکدیگر بسته بودند؛ عده‌ای پیاده بودند و تعدادی روی شترهای عریان سوار بودند. در روایتی نوشته شده که امام سجاد علیه‌السلام که در آن میان همچنان بیمار بودند، با زنجیری بسته شده و دست‌های مبارک آن حضرت بر گردن ایشان متصل شده بود. همراه این کاروان افراد رذلی بودند تا آزار بر اهل بیت امام حسین علیه‌السلام را به حداکثر برسانند؛ افرادی مانند شمر بن ذی‌الجوشن، خولی و زحر بن قیس.     زمینه محمود کریمی - سری به نیزه بلند است گریه و عزاداری مردم برای کاروان اسرا در مسیر کوفه تا شام مسیر کوفه تا شام، مسیری طولانی بود. بنابراین در میان راه روستاها و منزلگاه‌هایی وجود داشت که به منزله استراحتگاه بین راه محسوب می‌شد. در تاریخ نوشته شده که در هر منطقه و روستایی که کاروان اسیران کربلا به آن می‌رسیدند، مردم به محض آشنایی با اعضای کاروان و باخبر شدن از شهادت امام حسین علیه‌السلام به گریه و زاری افتاده، سوگواری می‌کردند و بر قاتلان آن حضرت لعنت و نفرین می‌فرستادند. از اسیران و سرهای شهدای کربلا در میان راه کوفه تا شام، کرامت‌های بسیاری به ظهور رسیده که خاطره‌های بسیاری از آن در مقاتل و منابع اسلامی ثبت شده است.  روزی که بنی‌امیه عید اعلام کرد! روز اول صفر سال ۶۱ هجری، کاروان اسیران کربلا به شهر شام وارد شدند. مأموران یزید شرایطی را در شهر فراهم کرده بودند تا مردم آن روز را عید بدانند و به جشن و شادی در کوچه‌ها مشغول شوند. به این ترتیب، وقتی کاروان وارد شام شد که مردم در حال شادی بودند و نمی‌دانستند یزید ملعون چه جنایت هولناکی را جشن گرفته است.  روایت شده که حضرت ام‌کلثوم سلام الله علیها پیش از ورود به شام، به شمر ملعون فرمودند: «در زمان ورود به شام ما را از دروازه‌ای وارد کنید که جمعیت کمتری داشته باشد. در عین حال سرهای شهدا را از میان اسیران دور کنید تا مردم مشغول تماشای آن‌ها شده و کمتر نگاهشان به اهل بیت رسول خدا صلی‌الله علیه و آله بیفتد.» اما شمر که در وقاحت و بی‌شرمی نظیر نداشت، درست خلافت نظر آن بانوی مکرم رفتار کرد. به این صورت که سرها را در میان اسیران کربلا برد و همچنین آن‌ها را از دروازه ساعت که شلوغ‌ترین دروازه ورودی شام بود، وارد جمعیت مردم کرد. پاسخ کوبنده امام سجاد(ع) به یزید سخنرانی‌های سرنوشت‌ساز و قاطعانه حضرت زینب سلام الله علیها و امام سجاد علیه‌السلام در مجلس یزید ازجمله رویدادهای مهم در تاریخ اسلام به حساب می‌آید. ازجمله اینکه یزید در جمع به امام سجاد علیه‌السلام رو کرده و گفت: «ای پسر حسین! پدرت پیوند خویشاوندی ما را برید و حق ما را زیر پا گذاشت و با من درباره سلطنت به جنگ پرداخت. درنتیجه خدا با او چنین معامله‌ای کرد که اکنون مشاهده می‌کنی!»  امام سجاد علیه‌السلام در جواب این آیه از قرآن کریم را تلاوت فرمودند که: «ما اَصابَ مِن مُصیبَةٍ فِى الْأرْضِ وَلا فی اَنفُسِکُمْ اِلَّا فی کِتابٍ مِن قَبْلِ اَنْ نَبْرَاَها؛ هیچ بلا و ناگوارى در روى زمین و در جان‌هایتان به شما نمی‌رسد مگر آن‌که پیش از این ما آن را در کتاب مقدرات ثبت کردیم، همانا این کار براى خدا آسان است.» افشای چهره رذیلانه و ملعون یزید حضور اسیران کربلا در شهر شام با رویدادهای مهمی همراه بود. یکی از مهم‌ترین آن‌ها شهادت دختر خردسال امام حسین علیه‌السلام در خرابه شام است که به تائید بسیاری از مقاتل رسیده است. مناظره حضرت زینب سلام الله علیها و دیگر اعضای خانواده امام حسین علیه السلام با یزید، افشای چهره رذیلانه و ملعون یزید، خطبه تأثیرگذار و به‌یادماندنی امام سجاد علیه‌السلام در حضور یزید، درباریان و مردم بخش دیگری از این رویدادهای مهم در شام است.  کاروان اسرا شام را بیدار کردند رنتیجه این نوع افشاگری‌ها که در شام صورت گرفت، یزید در نظر مسلمانان و مردم، چهره‌ای بی‌ارزش و پست شد تا اینکه بعد از مدتی اوضاع شام علیه او و به هواداری امام حسین علیه‌السلام تغییر کرد. به همین علت بود که یزید ناگزیر شد به جرم خود اعتراف کرده و بعد از مدتی آن اسیران را آزاد کرده و به مدینه برگرداند. وقتی کاروان اهل بیت علیهم‌السلام از شام خارج شد، فضای شهر عوض شده بود. مردمی که برای دیدن اسیران جشن گرفته بودند و با شادی به استقبال آن‌ها رفتند، پس از حدود ۸ روز اقامت همین اسیران، مردم را از ظلم و جنایت تاریخی خاندان یزید آگاه کرده و مظلومیت امام حسین علیه‌السلام را به آن‌ها فهماندند بنابراین مردم با دیده گریان آن‌ها را بدرقه کردند و کاروان اسیران با احترام ظاهری زیادی از شام به سوی مدینه روان شدند. اهل بیت(ع) و جابر اولین زائران اربعین امّا همین که از شام خارج شدند، زنان و کودکان از راهنمای کاروان درخواست کردند، برای حرکت به سوی مدینه راهی را انتخاب کند تا آنان بتوانند به کربلا وارد شوند. راهنما هم پذیرفت و کاروان از روز هشتم صفر از دمشق راه افتاد و مسیر خود را با سرعت ادامه داد تا اینکه توانست در بیستم صفر روز اربعین و به قولی سی‌ام صفر سال 61 به کربلا برسند. به روایتی امام سجاد سر امام را که همراهش بود در همین ایام کنار بدن مقدس امام حسین علیه‌السلام دفن کرد و به بدن ملحق کرد. جابربن عبد الله انصاری در اربعین شهادت امام حسین علیه‌السلام یعنی بیستم ماه صفر به زیارت امام شتافته است و این قطعی است و اگر اهل بیت(ع) با جابر در کربلا ملاقات کرده باشند، پس حتماً در روز اربعین به کربلا رسیده‌اند کما اینکه همین مطلب را سید بن طاووس و امثال او گفته‌اند. منابع: نفس المهموم مقتل لهوف مقتل الحسین علیه السلام؛ عبدالرزاق مقرم بحارالانوار؛ علامه مجلسی آینه در کربلاست؛ محمدرضا سنگری پایان پیام/


",culture,"۰۸:۳۹
                                        ۱۴۰۲-۵-۲۷"
237,"
                                        این شهدای سپاه پاسداران، کشور را به قله نزدیک‌تر کردند
                                    ","
خبرگزاری فارس ـ گروه حماسه و مقاومت: وقتی لباس پاسداری به تن می‌کردند، تمام توان و فکرشان را می‌گذاشتند تا به تکلیف عمل کنند. تکلیفی که خیلی وقت‌ها انجام دادنش به قیمت جانشان تمام می‌شد و همین جان سپردن در راه انجام به تکلیف یکی از آرزوهایشان بود. بعضی از این شهدا در همان سال‌های نخست پاسداری و در دوران جنگ تحمیلی یا مبارزه با گروهک‌های ضدانقلاب به آرزویشان که شهادت بود، رسیدند، اما بعضی از این سبزپوشان ماندند و پس از چند سال جهاد در مسیر حفظ امنیت، پیشرفت در زمینه های نظامی و علمی و سازندگی، مبارزه با تروریسم به رفقای شهیدشان پیوستند. جمعی از شهدای سپاه پاسداران انقلاب اسلامی با تسلط بر علوم نظامی، استراتژیک، هوا و فضا، تسلط بر روابط و معادلات منطقه‌ای و مدیریت کلان توانستند کشور را به قله نزدیکتر کنند که این سعی و تلاش و خلوصشان برای همیشه در تاریخ انقلاب اسلامی ثبت خواهد شد.  شهید حسن باقری پاسدار جوانی که توانست به استراتژیست بزرگ جنگ تبدیل شود یکی از شهدای پاسدار که از وی به عنوان نابغه جنگ یاد می‌شود، شهید غلامحسین افشردی معروف به حسن باقری است. وی که متولد ۱۳۳۴ بود، سال ۵۸ وارد گروه سیاسی و فرهنگی روزنامه جمهوری اسلامی شد و یکی از گزارش‌های خبری و مهم وی مربوط به شکست مفتضحانه آمریکا در طبس است. شهید باقری که در روزنامه جمهوری اسلامی مشغول به کار بود، توسط آیت‌الله خامنه‌ای به محسن رضایی که آن موقع مشغول تأسیس اطلاعات سپاه بود، معرفی شد. شهید حسن باقری با شروع جنگ تحمیلی به جبهه‌های جنوب خوزستان رفت. آن زمان هنوز اطلاع دقیقی از حد پیشروی نیروهای عراقی وجود نداشت. وی در آن شرایط مسئول اطلاعات ستاد عملیات جنوب شد و شروع به جمع‌آوری اطلاعات و شناسایی تمام مناطق جنوب کرد. این اقدام وی آغاز تأسیس واحد اطلاعات رزمی در سپاه بود. شهید حسن باقری که در ۲۴ سالگی وارد جبهه شده بود، ظرف دو سال توانست به استراتژیست بزرگ جنگ تبدیل شود و واحد اطلاعات رزمی در سپاه و جنگ را پایه‌گذاری کند. او به قدری نابغه بود که گفته می‌شود صدام از صدای او از پشت بی‌سیم وحشت داشت. این فرمانده جوان جنگ در عملیات‌های شکست حصر آبادان، طریق‌القدس، فتح‌المبین، آزادسازی خرمشهر، مسلم‌بن‌عقیل و محرم نقش زیادی داشت. او سرانجام پیش از آخرین شناسایی‌اش که مربوط به عملیات والفجر مقدماتی بود، به تاریخ ۹ بهمن ماه ۱۳۶۱ و در سنگر دیدبانی بر اثر اصابت خمپاره به شهادت رسید‌‌. شهیدی که معتقد بود با خلوص و سعی و تلاش به توفیق شهادت می‌رسیم. شهیدی که تا مدتها همسر وی نمی‌دانست در جبهه مسئولیت دارد و فرمانده است. شهید باقری در پاسخ به این سؤال که در جبهه چه کار می‌کند، گفته بود: من سقای بچه‌های بسیجی‌ام.  شهید حسن طهرانی مقدم در حال توضیح دستاوردهای علمی صنایع موشکی ایران به رهبر معظم انقلاب شهید طهرانی‌مقدم؛ بنیان‌گذار یگان موشکی سپاه شهید «حسن طهرانی‌مقدم» متولد ۱۳۳۸ بود که پس از طی تحصیلات مقدماتی، موفق به دریافت مدرک کارشناسی در رشته مهندسی صنایع شد. این شهید که در آغازین روزهای تشکیل سپاه پاسداران، به عضویت آن درآمده بود، در دوران جنگ عراق و ایران، جزو نخستین فرماندهان توپخانه سپاه و بنیان‌گذاران این واحد بود. شهید حسن طهرانی‌مقدم بنیان‌گذار یگان موشکی سپاه است که با گذراندن دوره موشکی در سوریه، این واحد ارزشمند را در زمان جنگ مدیریت می‌کرد. او در سال ۱۳۶۴ به سمت فرمانده موشکی نیروی هوایی سپاه منصوب شد و همچنان تحقیقات خود را درباره ساخت موشک و راکت ادامه داد. راکت نازعات، موشک شهاب ۳، قیام، قدر، عاشورا و خلیج‌فارس، جزو تولیدات موشکی ایران در دوران مدیریت اوست. شهید حسن طهرانی‌مقدم در سال ۱۳۸۵، مسؤولیت سازمان جهاد خودکفایی سپاه را بر عهده گرفت و تا روز شهادتش در حادثه انفجار مهمات یکی از پادگان‌های تحت امر در تاریخ ۲۱ آبان‌ماه سال ۱۳۹۰، برای تولید و گسترش تسلیحات موشکی کشور فعالیت داشت.  شهید حاج قاسم سلیمانی، بی‌نیاز از هرگونه توضیحی سردار بزرگ و فاتح جنگ در محور مقاومت پاسداری با محبوبیت جهانی سردار حاج قاسم سلیمانی یکی از نیروهای سپاه پاسداران انقلاب اسلامی است که امروز محبوبیت جهانی دارد و با گذشت بیش از ۳ سال از شهادتش هنوز داغ‌ فراقش بر دل‌هاست. سردار سلیمانی فرمانده لشکر ۴۱ ثارالله در دفاع مقدس بود که پس از پایان جنگ تحمیلی رژیم بعث عراق علیه ایران در سال ۱۳۶۷ به کرمان بازگشت و درگیر جنگ با اشراری شد که از مرزهای شرقی ایران هدایت می‌شدند. او تا قبل از انتصاب به فرماندهی سپاه قدس، با باندهای قاچاق مواد مخدر در مرزهای ایران و افغانستان می‌جنگید. سردار حاج قاسم سلیمانی در سال ۱۳۷۹ با حکمی از سوی آیت‌الله خامنه‌ای رهبر معظم انقلاب اسلامی به عنوان فرمانده سپاه قدس انتخاب شد و در این نیرو فعالیت‌های گسترده‌ای در زمینه تقویت و گسترش فعالیت‌های محور مقاومت داشت. همین اقدامات سردار سلیمانی در جبهه مقاومت و سپس مبارزه با داعش و جبهه‌النصره موجب محبوبیت بیش از پیش این چهره نظامی شد. ناکامی رژیم صهیونیستی و آمریکا در رسیدن به اهداف خود در خصوص فلسطین و لبنان و غرب آسیا انگیزه‌ای بود تا سردار سلیمانی و همراهانش در ۱۳ دی ماه ۱۳۹۸ با دستور و نظارت مستقیم دونالد ترامپ رئیس جمهور وقت آمریکا ترور شوند.  سردار نورعلی شوشتری، محبوب مردم بود پاسداری که دغدغه وحدت مسلمین را داشت سردار شهید «نورعلی شوشتری» یکی از فرماندهان شجاع در جنگ تحمیلی رژیم بعث عراق علیه ایران بود که ۷ بار مجروح شد. وی در عملیات مرصاد هم فرمانده بود و «در تماس مرحوم حاج سید احمد خمینی با وی و ابلاغ گزارش پیشرفت عملیات توسط آن مرحوم به امام خمینی (ره)، حضرت امام خطاب به سردار شوشتری می‌فرمایند: در این دنیا که نمی‌توانم کاری بکنم. اگر آبرویی داشته باشم در آن دنیا قطعا شما را شفاعت خواهم کرد.» سردار شوشتری بعد از جنگ هم در میدان بود و برای امنیت مردم تلاش می‌کرد و همیشه می‌گفت: «آرزو دارم در میدان جنگ باشم و به شهادت برسم و جسم ناقابلم در راه خدا تکه‌تکه شود». وی که جانشین فرمانده نیروی زمینی سپاه بود، دغدغه وحدت مسلمین و امنیت مرزهای شرقی را داشت در «همایش وحدت اقوام و مذاهب سیستان‌و‌بلوچستان» به تاریخ ۲۶ مهرماه ۱۳۸۸ بر اثر انفجار تروریستی توسط گروهک جندالله به سرکردگی عبدالمالک ریگی به آرزویش رسید و «شهید وحدت» نام گرفت.  شهید حسین همدانی، سردار مدافعان حرم و مستشار نظامی ایران در سوریه از فرماندهی جنگ تا شهادت در راه دفاع از حرم سردار حسین همدانی از پایه‌گذاران سپاه پاسداران انقلاب اسلامی، فرمانده منطقه عملیاتی بازی دراز در جبهه غرب در زمان دفاع مقدس، عضو شورای عالی فرماندهی سپاه استان همدان، فرمانده لشکر ۳۲ انصارالحسین(ع) استان همدان، فرمانده لشکر۱۶ قدس استان گیلان و معاونت عملیات قرارگاه قدس بود.  وی پس از دفاع مقدس مسئولیت‌هایی همچون فرماندهی قرارگاه نجف اشرف، فرماندهی لشکر ۴ بعثت، ریاست ستاد نیروی زمینی سپاه پاسداران، جانشینی فرماندهی نیروی مقاومت بسیج سپاه (دو دوره)، مشاور عالی فرمانده کل سپاه پاسداران انقلاب اسلامی، جانشینی سازمان بسیج مستضعفین و فرماندهی سپاه حضرت محمد رسول الله (ص) تهران بزرگ را بر عهده داشت. با حمایت‌های سردار همدانی کتاب‌های متعدد و ماندگاری پیرامون دفاع مقدس به قلم حسین بهزاد و گل‌علی بابایی نوشته شد. سرانجام سردار حاج‌حسین همدانی در مهر ماه سال ۹۴ حین انجام ماموریت در سوریه به شهادت رسید. سردار شهید علی هاشمی از مؤسسان سپاه حمیدیه و فرمانده قرارگاه نصرت، شهید مصطفی چمران فرمانده ستاد جنگ‌های نامنظم، پاسدار شهید سیدمحمدعلی جهان‌آرا، سرلشکر یوسف کلاهدوز، شهید محسن وزوایی، پاسدار شهید محمّد بروجردی، شهیدمحمد ابراهیم همت، شهید مهدی باکری، شهید محمدرضا دستواره، شهید حسین خرازی، پاسدار شهید احمد کاظمی، سردارشهید عبدالله اسکندری و حاج اصغر پاشاپور جمعی دیگر از شهدای پاسدار هستند که اقدامات ماندگاری برای پیشبرد اهداف انقلاب اسلامی داشتند که شرح هر کدام از اقدامات این شهدا در برهه‌های مختلف مجال زیادی را می‌طلبد. پایان پیام/


",culture,"۰۰:۱۵
                                        ۱۴۰۲-۶-۳"
238,"
                                        ۱۵۰۰ عنوان کتاب تاریخی با تخفیف 25 درصدی در سامانه خرید از کتابفروشی‌ها عرضه می‌شود
                                    ","
به گزارش خبرگزاری فارس، دومین نمایشگاه تخصصی کتب تاریخ معاصر با شعار «تاریخ چراغ راه آینده» از امروز شنبه ۲۸ مرداد ۱۴۰۲ به صورت مجازی و از طریق «سامانه خرید از کتابفروشی» آغاز به کار کرد. این نمایشگاه تا هشتم شهریور به کار خود ادامه خواهد داد.  یک هزار و ۵۰۰ کتاب منتشر شده از سوی ۳۸۰ ناشر در‌ ۱۰سال اخیر، با تخفیف ۲۵درصدی در این نمایشگاه عرضه می‌شود. علاقه‌مندان به کتاب و کتاب‌خوانی می‌توانند از امروز ۲۸ مرداد تا هشتم شهریور (۱۴۰۲) با مراجعه به «سامانه خرید از کتابفروشی» به نشانی c.ketab.ir کتاب‌های مورد نظرشان را تهیه کنند. پایان پیام/


",culture,"۱۰:۵۵
                                        ۱۴۰۲-۵-۲۸"
239,"
                                        درباره نشانه‌های ایمان در صفحه 224 قرآن بخوانید+فیلم، متن و مفاهیم
                                    ","
خبرگزاری فارس- گروه قرآن و فعالیت‌های دینی: امام علی (ع) می‌فرمایند: «تَعَلَّمُوا القُرآنَ؛ فَاِنَّهُ اَحسَنُ الحَدیثِ» قرآن را فرا گیرید، زیرا که قرآن نیکوترین سخن‌هاست. (نهج‌البلاغه خطبه ۱۱۰) در ادامه تلاوت ترتیل صفحه ۲۲۴ قرآن کریم شامل آیات ۲۰ تا ۲۸ سوره مبارکه هود با صدای شهریار پرهیزکار تقدیم می‌شود.           پایان پیام/


",culture,"۰۰:۰۱
                                        ۱۴۰۲-۵-۲۸"
240,"
                                        فارس من| چرا گذرنامه‌های زیارتی دیر به دست زائران می‌رسد؟
                                    ","
به گزارش خبرنگار حج و زیارت خبرگزاری فارس، سال گذشته برگه گذر موقت ویژه اربعین برای برخی از زائران صادر شد که امسال این برگه گذر اربعین، به گذرنامه زیارتی ارتقاء یافته است. با این امر دیگر افرادی که گذرنامه ندارند یا اعتبار گذرنامه بین‌المللی آنها منقضی شده است، می‌توانند برای دریافت گذرنامه زیارتی اقدام کنند. این گذرنامه‌ها در ظاهر شبیه گذرنامه بین‌المللی با جلدی به رنگ آبی است. با این تفاوت که در حال حاضر این گذرنامه فقط برای سفر به عراق، آن هم در ایام اربعین معتبر است.  گذرنامه زیارتی درخواست گذرنامه زیارتی از اوایل محرم به ۲ روش غیرحضوری از طریق سامانه پلیس من و به صورت حضوری صورت گرفت. البته قرار بود این گذرنامه‌ها در ۳ روز صادر شود، اما استقبال از گذرنامه زیارتی به قدری زیاد بود که روند صدور آن برخلاف برنامه‌ریزی‌ها پیش رفت و هم‌اکنون برخی از متقاضیان زیارت اربعین بیش از یک هفته در انتظار دریافت گذرنامه زیارتی هستند. افزایش تقاضا برای صدور گذرنامه در روزهای اخیر محمد شرفی، فرمانده قرارگاه اربعین فرماندهی انتظامی کشور با بیان اینکه بیش از یک میلیون و ۳۰۰ هزار نفر متقاضی صدور گذرنامه بین‌المللی هستند، می‌گوید: حدود ۶۵۰ هزار گذرنامه صادر و به دست مردم رسیده است. همچنین ۲۸۵ هزار گذرنامه در حال چاپ است که پس از آن تحویل پست و در اختیار افراد قرار می‌گیرد. با توجه به افزایش تقاضا برای صدور گذرنامه بین‌المللی، بسیاری نیز مشتاق دریافت گذرنامه زیارتی هستند. به گفته سعید منتظرالمهدی، معاون فرهنگی و اجتماعی فراجا بیش از نیم میلیون درخواست گذرنامه زیارتی در سامانه‌های پلیس من ثبت شده که از این تعداد، بیش از ۴۰۰ هزار درخواست به صورت غیرحضوری بوده است. روزانه بیش از ۸۰ هزار گذرنامه صادر می‌شود که حدود ۳۰ درصد آنها گذرنامه زیاتی است. دفاتر اداره گذرنامه ساعت فعالیت را افزایش داده و از ساعت ۶ تا ۱۹ فعال هستند تا بتوانند گذرنامه‌های زائران را به موقع و در اسرع وقت صادر و تحویل پست دهند تا به دست آنها برسانند. روند صدور گذرنامه زیارتی همچون گذرنامه بین‌المللی است یکی از موضوعاتی که باعث شده تا گذرنامه‌های زیارتی در بازه زمانی ۳ روزه به دست زائران نرسد، افزایش تقاضاست. گذرنامه‌های زیاتی ارزان‌تر هستند و محبوبیت بیش‌تری برای زائران دارند. علی ذوالقدری، رئیس پلیس مهاجرت و گذرنامه می‌گوید: روند صدور گذرنامه زیارتی همچون صدور گذرنامه بین‌المللی است و شاید در کنار افزایش تقاضا، این موضوع هم موجب شود تا با توجه به حجم بالای درخواست‌ها، صدور و تحویل آن بیش از ۳ روز زمان ببرد.  افزایش زمان انتظار برای دریافت گذرنامه زیارتی هم‌اکنون بسیاری از افرادی که طی روزهای اخیر، گذرنامه زیارتی دریافت کرده‌اند، از دریافت این گذرنامه یک هفته پس از ثبت درخواست خبر داده‌اند. برخی دیگر هم برای دریافت گذرنامه زیارتی ۸ روز منتظر مانده بودند. با توجه به افزایش تقاضا برای گذرنامه زیارتی، رئیس پلیس مهاجرت و گذرنامه از تمدید گذرنامه‌هایی که سال ۱۴۰۰ منقضی شده‌اند، با یک برچسب و در مدت کوتاهی خبر داده و از زائران خواسته در صورتی که گذرنامه آنها اعتبار ندارد، با یک برچسب آن را معتبر کرده و به زیارت اربعین بروند. زائران فقط تا پایان ماه صفر می‌توانند با گذرنامه زیارتی به عراق بروند امسال با توافق صورت گرفته با طرف عراقی، گذرنامه زیارتی صادر می‌شود که البته اعتبار این گذرنامه تا پایان ماه صفر است و در حال حاضر برای زیارت اربعین پیش‌بینی شده است. البته رئیس پلیس مهاجرت و گذرنامه می‌گوید: در نظر داریم این گذرنامه را برای سایر سفرهای زیارتی نیز فعال کنیم. به گزارش فارس، عملیات اربعین تا ۲۰ شهریور ادامه دارد و امسال با افزایش گیت‌های خروجی در مرزهای زمینی، پیش‌بینی شده تا در صورت افزایش تعداد زائران، آنها مدت زمان کم‌تری پشت مرزها معطل شوند. پایان پیام/


",culture,"۰۰:۰۵
                                        ۱۴۰۲-۶-۱"
241,"
                                        رشد مبادلات تجاری بریکس با پیوستن ایران، عربستان و امارات
                                    ","
به گزارش گروه اقتصاد بین‌الملل فارس به نقل از اسپوتنیک، گروه بریکس روز پنج‌شنبه طی بیانیه‌ای اعلام کردند که با عضویت دائم 6 کشور از جمله 3 صادرکننده بزرگ نفت جهان یعنی ایران، عربستان و امارات موافقت کرده‌اند. برخی تحلیلگران می‌گویند، در صورت افزایش مبادلات تجاری میان گروهی، اضافه شدن 3 کشور نفت‌خیز به بریکس می‌تواند برای کشورهای عضو مفید باشد. این کشورها از ابتدای ماه ژانویه سال 2024 به صورت رسمی به عضویت این سازمان درمی‌آیند. جنی روسوو، استاد دانشکده بازرگانی Wits در این رابطه گفت، هدف اصلی بریکس همیشه ایجاد اتحادی از همه اقتصادهای نوظهور جهان برای رقابت با گروه هفت (G7) بوده است. «بنابراین، راهبرد باید رشد مبادلات تجاری میان این کشور باشد و این یک راهبرد بسیار سودمند خواهد بود.» پروفسور جان استرملاو، تحلیلگر روابط بین‌الملل نیز گفت، چین احتمالا در پشت پرده پیوستن ایران و امارات (به این گروه) است. به گفته این تحلیلگر، چین یک توافق صلح مهم میان این دو کشور به امضا رسانده است. نشست گروه بریکس از سه‌شنبه هفته گذشته در ژوهانسبورگ آغاز به کار کرد و طی این نشست 5 کشور دیگر از جمله ایران به عضویت رسمی این گروه درآمدند. عربستان سعودی، امارات عربی متحده، مصر و آرژانتین برای عضویت به عنوان اعضای جدید به گروه بریکس دعوت شدند. حدود 20 کشور به صورت رسمی برای عضویت در این گروه درخواست داده بودند.  پایان پیام/ 


",culture,"۱۰:۵۸
                                        ۱۴۰۲-۶-۴"
242,"
                                        پای درس آقا| اربعین کنگره جهانی شیعیان اهل‌بیت(ع) است
                                    ","
به گزارش خبرنگار حوزه اندیشه خبرگزاری فارس، در دنیای مدرن امروزه، کنش اجتماعی امری نادر و غریب است. اما با این اوصاف، راهپیمایی اربعین نشانگر این است که هنوز کنش اجتماعی آن هم از نوع دینی، همچنان زنده و پویا است. آنچه که در ادامه می‌خوانید؛ سخنان رهبر معظم انقلاب درباره گردهمایی عظیم اربعین است. می‌دانید یکى از علائم ایمان زیارت اربعین است؟ بنده نمی‌دانم این روایت چقدر صحیح است، اصرارى هم ندارم که بگویم معناى این روایت همین است که من گمان کرده‌ام، واقعش هم این است که احتمال می‌دهم، معنایش یکى از شقوق و احتمالات دیگرى باشد که در این زمینه بیان می‌شود؛ امّا اگر این احتمال هم که من می‌گویم باشد، مؤیّد فراوانى دارد؛ «زیارة الاربعین». شیعه یک جمع متفرّقى بود؛ یک جامعه‌اى بود که در یک جا و در یک مکان زندگى نمی‌کرد؛ در مدینه بودند، در کوفه بودند، در بصره بودند، در اهواز بودند، در قم بودند، در خراسان بودند اطراف و اکناف بلاد؛ امّا یک روح در این کالبدِ متفرّق و در این اجزای متشتّت در جریان است؛ مثل دانه‌هاى تسبیح، یک رشته و یک نخ، همه‌ این‌ها را به هم وصل می‌کرد. آن رشته چه بود؟ رشته‌ اطاعت و فرمان‌بَرى از مرکزیّت تشیّع، از رهبرى عالى تشیّع یعنى امام؛ همه‌ این رشته‌ها به آنجا متّصل می‌شد؛ قلبى بود که به همه‌ اعضا فرمان می‌داد و به این ترتیب، تشیّع یک سازمان و یک تشکیلات بود. ممکن بود دو نفر از حال هم خبر نداشته باشند، امّا بودند کسانى که از حال همه باخبر بودند. اطاعت و فرمان‌بَرى آن‌ها به‌حساب، فریاد زدنشان از روى دستور، سکوتشان برطبق نقشه، همه چیزشان با حساب. فقط یک عیبى کار آن‌ها داشت و آن اینکه همدیگر را کمتر می‌دیدند. اهل یک شهر و شیعیان یک منطقه، البتّه یکدیگر را می‌دیدند، امّا یک کنگره‌ جهانى لازم بود براى شیعیانِ روزگار ائمّه (علیهم‌السّلام). این کنگره‌ جهانى را معیّن کردند، وقتش را هم معیّن کردند؛ گفتند در این موعدِ معیّن، در آن کنگره هرکس بتواند شرکت کند. آن موعد، روز اربعین است؛ و جاى شرکت، سرزمین کربلا است؛ چون روح شیعه روح کربلایى است، روح عاشورایى است؛ در کالبد شیعه تپش روز عاشورا مشهود است؛ شیعه هرجا که هست دنباله‌روِ عاشوراى حسین است. این است که مى‌بینیم همه جا این تپش‌هایى که در شیعه مکشوف شده، از آن مرقد پاک ناشى است؛ این‌ها شعله‌هایى بوده که از آن روح مقدّس و پاک و از آن تربت عالى‌مقدار سرکشیده؛ به جان‌ها و روح‌ها زده؛ انسان‌ها را به گلوله‌هاى داغى تبدیل کرده و آن‌ها را به قلب دشمن فرو برده است. (۱۳۵۲/۱۲/۲۴) پایان پیام/ 


",culture,"۱۰:۲۴
                                        ۱۴۰۲-۵-۲۷"
243,"
                                        یک شهر پای خدمت‌رسانی به زائران اربعین در عمود 1173 نجف به کربلا+عکس
                                    ","
به گزارش خبرنگار حوزه مسجد و هیأت خبرگزاری فارس، با نزدیک شدن به ایام اربعین، خیلی از مردم حال و هوای اربعینی پیدا می‌کنند و محله‌ها رنگ و بوی اربعینی می‌گیرد. عده‌ای در تلاش هستند، زائر این مسیر شوند و برخی نیز به زائران امام حسین(ع) خدمت‌رسانی می‌کنند. خیلی از مشتاقان زیارت نیز که به دلایل مختلف نمی‌توانند خود را به طریق الحسین(ع) و راه عاشقان اباعبدالله(ع) برسانند، در شهرهای خود به عشق مسیر حرم، قدم می‌زنند و خادمینی از همین مردم، به جاماندگان و دلسوختگان محروم از سفر عشق خدمت می‌کنند.  حجت‌الاسلام رضا شرفی امام محله مسجد القائم در شهرستان محلات موکب اربعینی که یک شهر پشتیبان آن هستند حجت‌الاسلام رضا شرفی امام محله مسجد القائم در شهرستان محلات در استان مرکزی است. او می‌گوید: «موکب احباب‌الرضای شهرستان محلات سال‌هاست که با آغاز روزهای اربعین، در عمود ۱۱۷۳ مسیر نجف به کربلا برپا می‌‌شود. اهالی محلات با جان و مال و توان خویش، تلاش می‌کنند تا به دلدادگان اربعینی خدمت کنند.» امام جماعت، هیأت امنا و اهالی مسجد القائم سال‌هاست که خود را در خدمت‌رسانی به زوّار در این موکب سهیم می‌کنند و خود را به موکب احباب الرضا می‌رسانند. جمعی کار فرهنگی می‌کنند و عده‌ای نیز در خدمت‌رسانی و پذیرایی از زائران، روزهای خود را سپری می‌کنند.   تمام هزینه‌های این موکب، مردمی است شرفی در تمامی این سال‌ها تلاش کرده تا خود را از این قافله عشق و موکب خدمت محروم نکند. او کارگروه فرهنگی راه انداخته است و فعالیت‌های متنوع فرهنگی در موکب انجام می‌دهد. برپایی مراسم و نماز جماعت و روضه در موکب از برنامه‌های او و دیگر مسجدی‌هاست تا حال و هوای موکب را معنوی‌تر کنند. گروه رسانه نیز با تولید عکس و کلیپ، راوی دلدادگی‌های عاشقان کربلا می‌شوند.   آماده‌سازی ملزومات موکب توسط خادمان  او می‌گوید: «این موکب فعالیت‌های زیادی دارد و هزینه‌هایی که صورت می‌گیرد، از کمک های مردمی اهل محلات و سایر خیرین از شهرهای دیگر است. مساجد نیز به سهم خود در برپایی این موکب تلاش می‌کنند و اهل محله بانیان این خیر می‌شوند.» تسهیلات ۳ میلیون تومانی برای زیارت اولی‌ها​ شرفی همچنین با بیان اینکه برنامه جاماندگان نیز چند سالی است که در این شهر برقرار می‌شود و امامزاده محمود(ع) شهرستان مقصد حرکت عاشقانی می‌شود که دوست داشتند در مسیر کربلا قدم بزنند و جاماندند می‌گوید: « این افراد حالا که نتوانسته‌اند خود را به کربلا برسانند، حرم و مسیر پیاده روی اربعین را تا محله و شهر خود امتداد می‌دهند. آن‌ها در محله مسیری را پیاده می‌روند تا به امامزاده برسند.»  امام محله مسجد القائم می‌گوید: «یکی دیگر از برنامه‌هایی که در مسجد برای اربعین تدارک دیده‌ایم، کمک به سفر زائران باراولی است. هرسال بسیاری از مردم به دلیل نداشتن هزینه از این سفر باز می‌مانند که امسال تلاش کردیم، تسهیلاتی به مبلغ ۳ میلیون تومان برای افرادی که تاکنون به کربلا نرفته‌اند، در نظر بگیریم تا بسترساز سفر اربعین آن‌ها باشیم. در روایات داریم اگر کسی هزینه سفر زیارت امام حسین(ع) یک زائر بار اولی را مهیا کند، ثواب زیارت امام حسین(ع) را می‌برد.» پایان پیام/


",culture,"۰۰:۳۰
                                        ۱۴۰۲-۵-۲۸"
244,"
                                        برنامه 30 مجلس عزاداری سخنرانان و مداحان مشهور طی ایام اربعین در کربلا
                                    ","
به گزارش خبرنگار حوزه مسجد و هیأت خبرگزاری فارس، موکب محبان علی ابن ابیطالب(ع) به مدت ۱۰ روز در ماه صفر مراسم عزاداری در ۳ نوبت صبح، ظهر و شب در کربلا برگزار می‌کند. در این مراسم آیات عظام و حجج‌اسلام سیدمهدی میرباقری، کاظم صدیقی، علیرضا پناهیان، مسعود عالی، محمدرضا عابدینی، ناصر رفیعی، محمدمهدی ماندگاری، سیدحسین مؤمنی، میرهاشم حسینی، سیدعبدالفتاح نواب، سیداحمد دارستانی، غلامرضا قاسمیان، مهدی حسن‌آبادی و جواد نوری سخنرانی خواهند داشت.  همچنین بناست منصور ارضی، صادق آهنگران، ماشاءالله عابدی، مرتضی طاهری، محمدرضا طاهری، سعید حدادیان، محمود کریمی، مهدی سماواتی، احمد واعظی، نریمان پناهی، سیدمجید بنی‌فاطمه، حیدر خمسه، میثم مطیعی، مهدی سلحشور، سیدمهدی میرداماد، امیر کرمانشاهی، حنیف طاهری، محمدحسین پویانفر، سیدرضا نریمانی، سیدمحمود علوی، احد قدمی، یزدان ناصری، اسلام میرزایی، سیدامیر حسینی، حسین طاهری، علی پورکاوه، مهدی مختاری، حسن شالبافان، حسین هوشیار، حسین بختیاری، مهدی سروری، ابراهیم رحیمی، محمد فصولی، حسین خلجی، ابوذر روحی، روح‌الله رحیمیان، امین قدیم، سیدعلی مومنی، پیام کیانی، حسین رضاقلی، محمدرضا ناصری، رضا پیروی، محمد عطایی‌نیا، سیدامیرعقدایی، علی‌اصغر احمدی، پیمان محمدنژاد، حسین موحدی‌نیا، مهدی علی‌اکبری، امیر کرامتی و فریدون کریم‌پور در این مراسم روضه‌خوانی و مداحی کنند. این مراسم‌ها از روز ۱۰ صفر مصادف با یکشنبه ۵ شهریورماه آغاز می‌شود و تا چهارشنبه ۱۵ شهریورماه مصادف با روز اربعین حسینی ادامه خواهد داشت. این مجالس در ۳ وعده صبح، ظهر و شب بعد از نمازهای یومیه آغاز می‌شود و بناست زائران حسینی نیز در پایان مراسم اطعام شوند. موکب محبان علی ابن ابیطالب(ع) در کربلای معلی، باب القبله امام حسین(ع)، بین میدان تربیه و میدان پرچم، جنب وزارت صحه کربلا واقع است. این موکب در طول سال هرهفته شب‌های جمعه با حضور حجت‌الاسلام جواد نوری و فریدون کریم‌پور در بین‌الحرمین کربلای معلی مجلس روضه‌خوانی برپا می‌کند. پایان پیام/


",culture,"۰۹:۳۵
                                        ۱۴۰۲-۵-۲۸"
